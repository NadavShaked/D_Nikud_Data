נָתוֹן לַמִּגְבַּעַת כָּבוֹד כַּאֲשֶׁר לִבְעָלֶיהָ!
הָעֹבֵר עָלֶיהָ יְגַל רֹאשׁוֹ וְיִכְרַע לָהּ אָרְצָה
וִיהִי-לוֹ לְאוֹת וּלְמִבְחָן כִּי אָכֵן נִכְנַע לַמֶּלֶךְ,
וַאֲשֶׁר יַמְרֶה – הוּא יֵאָסֵר וּרְכוּשׁוֹ יְהִי חֵרֶם.
הִנֵּה עוֹד גְּזֵרָה חֲדָשָׁה, אֲשֶׁר לֹא-נִשְׁמְעָה כָמוֹהָ.
בָּדָא הַנְּצִיב מִלִּבּוֹ: כָּרֹעַ לַמִּגְבָּעַת!
מִי הֶאֱמִין לַשְּׁמוּעָה? מִי רָאָה וְשָׁמַע כָּאֵלֶּה?
הֲבִרְכֵּינוּ אֲנַחְנוּ תִּכְרַעְנָה לִפְנֵי הַמִּגְבָּעַת?
אַךְ הִתְעַלֵּל יִתְעַלֵּל בַּאֲנָשִׁים תְּמִימֵי דָרֶךְ!

------------------
וְיֵשׁ אֲשֶׁר-יַחֲרִישׁ הָעֶלֶם בְּמַכְאוֹבָיו, וַתְּהִי שַׁאֲגָתוֹ דּוּמִיָּה – וְלֹא הָיָה יָגוֹן כִּיגוֹנוֹ הָאִלֵּם וְצַעַר כְּצַעֲרוֹ הַחֲרִישִׁי.

וְאִישׁ לֹא-עָמַד בִּפְנֵי מַבָּטוֹ הַיָּשָׁר.
יֵשׁ אֲשֶׁר-יָנִיס הָאִישׁ אֶת-עֵינָיו מִפְּנֵי מַבַּט הָעֶלֶם שָׁמַיְמָה וְיֵשׁ אֲשֶׁר-יַבְרִיחֵן אָרְצָה, וְהִבִּיט הָעֶלֶם בִּדְמָמָה אַחֲרֵי הָאִישׁ הַהוּא עַד-עָבְרוֹ – וְחָמַל עָלָיו חֶמְלָה גְדוֹלָה.


------------------
חֳמָרִים חֳמָרִים נֶעֶרְמָה תַּחַת כָּל-עֵץ וָשִׂיחַ וַתִּרְבַּץ אִלֶּמֶת וּשְׁחוֹרִה, הֲרַת מְזִמּוֹת וְתַעֲלֻמוֹת, בְּכָל-גֵּיא וְשׁוּחָה וּבִמְרוֹמֵי כָל-תֵּל וְגִבְעָה.

------------------
אָז שָׁבוּ שְׁנֵי אֲרִיאֵל מוֹאָב מִמַּחְשַׁבְתָּם, וַיָּבֹאוּ אֶל הַרֲרֵי הַטֶּרֶף, כִּי יָדְעוּ אֲשֶׁר יָבֹא בְנָיָה שָׁמָּהּ וַיֶּאֶרְבוּ לוֹ שָׁם מֵאֲחוֹרֵי סְעִיף סָלַע, וּבְאָמְרָם לִמְשֹׁךְ אֶת-בְּנָיָה לִמְקוֹם מַאֲרָבָם, וַיַּשְׁמִיעוּ פַּעַם בְּפַעַם שַאֲגַת אֲרִי, לְמַעַן הַתְעוֹתוֹ, וְהָלַךְ אַחֲרֵי הַשְּׁאָגָה וְנָפַל בְּיָדָם. 
------------------
וַתֵּכֶל מְאֹד נֶפֶשׁ הֶחָסִיד וְאִשְׁתּוֹ לְבָנִים, וַיִּתְפַּלְלוּ לְאלֹהִים כָּל-הַיָּמִים, וּבָכֹה יִבְכּוּ.
וְהָיָה מִדֵּי עֲלוֹת הֶחָסִיד לְבֵית הַכְּנֶסֶת וּבָא בְאָזְנָיו קוֹל יְלָדִים מְצַפְצְפִים וּמַהְגִּים בְּבָתֵּי הַסֵּפֶר, וְהָמָה לִבּוֹ מְאֹד וְנַפְשׁוֹ תֵצֵא לְקוֹלָם.
וּבְצֵאת הַיְּלָדִים מִבֵּית רַבָּם –– וְשָׁמַר לָהֶם הֶחָסִיד עַל הַפֶּתַח, וְהֶחֱזִיק בָּם בְּאַהֲבָה רַבָּה, וְחִלֵּק לָהֶם אֱגוֹזִים וּקְלָיוֹת, וְחִבֵּק לָהֶם, וְנָשַׁק לָהֶם, וְשָׁאַל אוֹתָם לִפְסוּקֵיהֶם.

------------------
אָסֹף אֶאֱסֹף פְּנִינֵי-טָל,
פְּנִינֵי-טָל –
אֶל צַוָּארֵךְ מַרְגָּלִיּוֹת.
אָסֹף אֶאֱסֹף קַרְנֵי אוֹר,
קַרְנֵי אוֹר,
וַאֲלַקְּטָה בֵּין שׁוֹשַׁנִּים;
אֶעֱנֹד מִצְחֵךְ צִיצֵי זִיו,
צְפִירוֹת זָהָב, זֵרֵי פָז,
וְאֶקְשֹׁר לְרֹאשֵׁךְ כְּתָרִים קְטַנִּים.
יַחְדָּו נֵרֵד אֶל הַמַּעְיָן,
וְכָמוֹךְ, מָלֵא רֹךְ,
עַלִּיז, בָּהִיר וְאַוְרִירִי,
תַּחַת שְׁמֵי אֲדֹנָי
עִם הַגָּל וְעִם הַדְּרוֹר
יַזְהִיר אַף יְצַלְצֵל שִׁירִי.
תרס"ה.

------------------
וַיְהִי כְּבוֹא הַמִּכְתָּב לְיַד שְׁלֹמֹה וַיִּגְעוּ דִבְרֵי מֶלֶךְ מוֹאָב בְּלִבּוֹ, וַיִּקְרָא לְשַׂר-צְבָאוֹ, לִבְנָיָה בֶּן-יְהוֹיָדָע, וַיַּרְאֵהוּ אֶת-הַמִּכְתָּב וַיֹּאמַר: 
“בֶּן-יְהוֹיָדָע, הֲתֵלֵךְ לְהָבִיא חָלָב מִשְּׁדֵי הַלְּבִיאָה?” 
וַיַּעַן בֶּן-יְהוֹיָדָע: 
“לִכְבוֹדְךָ, הַמֶּלֶךְ, וְלִכְבוֹד אֱלֹהֵי יִשְׂרָאֵל.” 
“וּבַמֶּה תֵלֵךְ?” 
וַיֹּאמֶר בְּנָיָה: 
”יֻתַּן לְעַבְדְּךָ עֶשֶׂר עִזִים." 
וַיַּעַל שְׂחוֹק קַל עַל שִׂפְתֵי הַמֶּלֶךְ, כִּי הֵבִין לְרֵעַ גִּבּוֹרוֹ, וַיֹּאמַר: 

------------------
עַד כֹּה וְעַד כֹּה וּבְשַׂר נְתַנְיָה הִתְחַמֵּם.
וְגַם סַעֲרַת לִבּוֹ שָׁקְטָה מְעַט, וַיִּתְחַזֵּק וַיִּפְתַּח אֶת-פִּי הַבַּקְבּוּקִ אֲשֶׁר בְּצַוָּארוֹ וַיִּגְמָא מְעַט מִן הַיַּיִן וַתָּאֹרְנָה עֵינָיו וְכֹחַ יָדָיו שָׁב אֵלָיו.

------------------
/ וְלֹא-חָשְׂכוּ נַפְשָׁם מְעָמָל וִיגִיעָה, / וַיַּעֲבִידוּ בְּפֶרֶךְ אֶת-בֵּית-הַבְּלִיעָה, / עַד-אֲשֶׁר-זָרְחוּ פְּנִינֵי זֵעָה עַל-הַקָּרַחַת, / וַיֵּאָנְחוּ מִשֶּׁפַע תַעֲנוּג וָנַחַת, / וַיִּהיו פֶה אֶחָד וְשָׂפָה אַחַת, / לֵאמֹר: כַּפְתּוֹר וַפֶרַח, כַּפְתּוֹר וַפָרַח! / לֹא-בָא כַבֹּשֶׂם הַזֶּה מִימֵי תָרַח!

------------------
וַיִּגְדַל הַיֶּלֶד וַיְהִי לנַעַר, והַנַּעַר הָיָה לְבָחוּר בֶּן חַיִל, וְהוּא אַמִּיץ כֹּחַ וְטוֹב שֵׂכֶל וּמְהִיר יָדַיַם וְגַם יָפֶה לְהַלֵּל, אֵין כָּמֹהוּ בְּכָל-בַּחוּרֵי הָעִיר אֲשֶר כְּגִילוֹ.
וַיַּעֲמֹד נְתַנְיָה לִפְנֵי אָבִיו בְּכָל-אֵיתָנוֹ, וַיַּעֲזֹב עִמּוֹ בְּכָל-מַעֲשֵׂהוּ ובְּכָל-מִשְׁלַח יָדוֹ וַיְהִי לוֹ כְיַד יְמִינוֹ.
וַיַּרְא הָאָב כִּי חֲמֻדוֹת הָעֶלֶם וְכִי בְרָכָה בוֹ וַיַּפְקִידֵהוּ אִתּוֹ עַל בֵּיתוֹ ועַל קִנְיָנוֹ.

------------------
מְלַחֵךְ פִּנְכָּה, פֶּתִי מְנֻמָּר, קַבְּצָן וְרוֹדֵף עַכְבָּרִים!
אֵיךְ מְלָאֲךָ לִבְּךָ לִשְׁאֹל בִּשְׁלוֹמִי? מַה תּוֹרָה לָמַדְתָּ?!
מָה חָכְמָה קָנִיתָ?!” – “דְּבַר חָכְמָה אֶחָד יָדַעְתִּי” – עָנָה
הֶחָתוּל בִּצְנִיעוּת. “וּמָה הִיא?” – שָׁאַל הַשּׁוּעָל בְּגַאֲוָה. –
“כְּלָבִים כִּי יָבֹאוּ לְרָדְפֵנִי, אֲנִי יָכוֹל לְמַהֵר וּלְטַפֵּס עַל
הָעֵץ וּלְהִמָּלֵט מִמָּוֶת.” – “הֲזֹאת חָכְמָתְךָ וּבִינָתְךָ לְעֵינֵי
הַכְּלָבִים! – עָנָה הַשּׁוּעָל – אֲנִי שַׁלִּיט בְּשִׁבְעִים חָכְמָה

------------------
 לָמֹץ מִמֶּנּוּ קֹרֶט צוּף?”
בְּחֹמֶץ פְּנֵי הַמֶּלֶךְ נִגְלוּ כֹּה וָכֹה שְׁנַיִם שְׁלֹשָׁה צִחְצוּחֵי דְבַש וַחֲצִי רֶגַע נִדְמָה כִּי בְאֶחָד מִן הַקְּמָטִים הַדַּקִים אֲשֶר מִסָּבִיב לְזָוִיּוֹת שְׂפָתָיו כְּאִלּוּ חָתְרָה לַעֲלוֹת גַּם בַּת-בַּת-שְׂחוֹק כָּל-שֶׁהִיא אֵין זֹאת כִּי אִם יָשְׁרָה בַּת-הַדְּבוֹרָה הֶחָרוּצָה בְעֵינֵי הַמֶּלֶךְ וְאוּלָם הַמֶּלֶךְ זָכַר כְּרֶגַע אֶת-עֱזוּז אַפּוֹ וַיִּרְעַם פָּנָיו וַיֹּאמַר:

------------------
“פִּי-פִּי-פִּי הַמְּדַבֵּר אֲלֵיכֶן! הֲלֹא שְׁמַעְתֶּן אִם לֹא יְדַעְתֶּן, אַחְיוֹתַי! מֶלֶךְ נִתַּן לָנוּ, מוֹשֵׁל חָדָש יִמְשֹׁל עָלֵינוּ! כּרוּז יָצָא הַלַּיְלָה בַּמָּרוֹם לֵאמֹר: מָלַךְ שְׁלֹמֹה בֶּן-דָּוִד! מָלֹךְ יִמְלֹךְ עַל כָּל-הָאָרֶץ כֻּלָּהּ וְגַם עַל עוֹף הַשָּמַיִם יִמְלֹךְ, בִּלְעָדָיו לֹא תִדֹד צִפּוֹר כָּנָף וְלֹא תִפְצֶה פֶּה.

------------------
הָאֹהֱלָה, 
רְוֶינָה דּוֹדִים 
נֶצַח סֶלָה!!! 

------------------
יַעֲרֵי עַד, מְעוֹנוֹת פְּרִיצֵי דֻבִּים וכֹל בְּנֵי שָׁחַץ,
לִנְאוֹת שָׁלוֹם הָפָכְנוּ. שֹׁרֶשׁ נָחָשׁ הֵמַתְנוּ
בְּגִיחוֹ מֵרֶחֶם בִּצֹּאת צְבֵה רַעַל וּשְׂבַע אָרֶס.
קָרַעְנוּ מַסֵּכַת הָעֲרָפֶל, מֵרֹאשׁ מִקֶּדֶם
כַּאֲפֵר עוֹלָם נְסוּכָה עַל-פְּנֵי שִׁמֲמוֹת הָאָרֶץ;
צוּרֵי חַלָּמִישׁ פּוֹצָצְנוּ; לְנוֹדְדִים עוֹבְרֵי אֹרַח
יִשּׁרְנוּ עַל-פְּנֵי תְהֹמוֹת וְעִמְקֵי שְׁאוֹל נתִיבוֹת בֶּטַח.
לָנוּ הָאָרֶץ, כִּי שֹׁרַשְׁנוּ בָהּ זֶה שְׁנוֹת אָלֶף!
וְעַתָּה הֲבֹא יָבֹא עֶבֶד נָכְרִי וְיָצַר עָלֵינוּ

------------------
 פְּצָלוֹת פְּצָלוֹת לְבָנוֹת / כְּמַעֲשֵׂי הַכֻּתֳּנוֹת בְּתוֹךְ הַכֻּתֳּנוֹת, / מֵהֶן לְבָנוֹת כֻּלָּן וּמֵהֶן לְבָנוֹת וּתְכֵלֶת, / וְטַעְמוֹ כְּטַעַם הַחֶלְבְּנָה וְהַשְּׁחֵלֶת, / כָּל-אוֹכְלוֹ חַי יִצְעַק: הוֹשַׁעְנָא! / מַר-לִי מַר, הִרְוַנִי לַעֲנָה! – / וְהַמַּפְשִׁיטוֹ וְהַמְּפַלְחוֹ דָמֹעַ תִּדְמַע עֵינוֹ; / עַל-כֵּן לֹא-יֹאכְלוּהוּ הַשּׁוֹעִים בְּעֵינוֹ, / כִּי-מַאֲכַל דִּמְעָה לְאֶבְיוֹנֵיהֶם יִתְּנוּהוּ, / הֵם בְּפִתָּם עַל-מְרוֹרָיו יֹאכְלוּהוּ. 
------------------
כֻּלָּם יֵרְדוּ לַקְּרִיּוֹת וְלֶעָרִים בְּרִית יִכְרֹתוּ,
בְּאֻכְטְלַנְדְּ, בְּתוֹךְ תּוּרְגוֹי הִנֵּה הִיא קָמָה גַּם-נִהְיָתָה,
בֶּרְן קִריַת נְדִיבִים תָּרִים רֹאשָׁהּ בִּגְאוֹן מוֹשָׁלֶת,
וּפְרַיְבֻּרְג ; מִבְטַח אֵיתָן וּמִגְדַּל עֹז לַחֹפֶשׁ, 
צִירִיךְ הַהוֹמִיָּה לַקְּרָב הֵרִיקָה חֲנִיכֶיהָ,
שָׁם עַל-יַד חֹסֶן חוֹמוֹתֶיהָ, מָעֻזֵּי נֵצַח,
נִשְׁבֹּר נִשְׁבַּר עֹז מְלָכִים וּגְבוּרָתָם נָשָׁתָה.
רָאִיתִי רוֹזְנֵי רַהַב וּנְסִיכִים עוֹדֵי גֹבַהּ
נוֹצְצִים בִּזְהַב מַדֵּיהֶם, שִׁרְיָה, מָגֵן וָקוֹבַע

------------------
מֵאֵד הָאוֹר הַקָּלוּשׁ, אוֹר הָרְמִיָּה,
הַפָּרוּשׂ הַרְחֵק בָּעֲרָפֶל כַּיְּרִיעָה
עַל-גַּפֵּי מְרוֹמֵי קֶרֶת שָׁם מִלְמָעְלָה;
מִבַּת-קוֹל תְּרוּעַת חֲצֹצְרָה, גְּנֻבְתִי לָיְלָה,
אֲשֶׁר מִמְקוֹם עַלִּיזִים נָסָה, הִתְפּוֹצָצָה,
וּכְמוֹ מֵרֹאשׁ הַגָּג עָלַי קָפָצָה;
מִתְּנוּמַת הָעֲשָׂבִים, מִמְשַׁק הַקִּמְּשׁוֹנִים,
מִפְּלֵיטֵי קוֹלוֹת אֹבְדִים בַּמֶּרְחַקִּים –
מִכֻּלָּם אָחוּשׁ, אֶשְׁמַע רְמָזִים דַּקִּים
לַחֲלוֹמוֹת פְּלָאִים, חֲלוֹמוֹת בְּלִי פִתְרוֹנִים.
תרנ"ט.

------------------
נִכְנָע כְּעֶבֶד נָשָׁאתִי אֶת-עֵינַי אֲלֵיהֶם כָּל-הַיָּמִים וָאֶשְׁאַל בִּדְמָמָה כַּכֶּלֶב אֶת-חֶלְקִי וּבְלִי תְלוּנָה יִחַלְתִּי לִמְנָת גּוֹרָלִי.
וְאוּלָם הֵם הַחֲרֵשׁ הֶחֱרִישׁוּ לִי בְגַאֲוָתָם, וַיְכַלּוּ בְּצִדְקַת רְמִיָּה עֲלוּמַי.

------------------
גַּם-לְחַלָּשׁ וְאֵין אוֹנִים עוֹד שַׁעַר אַחֲרוֹן פָּתוּחַ:
קְפִיצָה מֵרֹאשׁ סָלַע – וַאֲנִי חָפְשִׁיָּה לָנֶצַח.
מִי-אִישׁ וִיאַמֶּץ-לֵב אֲשֶׁר כִּלְבָבֵךְ אֶל-חֵיקֵהוּ,
הוּא בִתְרוּעַת גִּיל לְבֵיתוֹ וּלְנַחֲלָתוֹ יִלָּחֶם
וְאֵימַת כָּל-מַלְכֵי אֶרֶץ וְצִבְאוֹתָם לֹא-תְבַעֲתֵהוּ.
אָקוּמָה אֶעְבְּרָה אֶל-אוּרִי, לֹא אֶתְמַהְמַהּ רָגַע,
הִנֵּה אִישׁ שְׁלוֹמִי שָׁמָּה, וַלְתֶּר פִירְסְטְ מוֹדָעֵנוּ,
אִישׁ מַחְשְׁבוֹתָיו כְּמַחְשְׁבוֹתַי עַל-הָעִתּוֹת הָאֵלֶּה,

------------------
שְׁתֵּיהֶן אֶשָּׂא בְּחֵיקִי תָּמִיד,
צִלִּי פֹּה וְגִילִי פֹּה.

------------------
הַעֲנֵק תַּעֲנִיקִי לָהֶם וְנַפְשֵׁךְ לָהֶם תָּפִיקִי.
בֵּית שְׁטוֹפָכֶר לֹא-יִתְעַלָּם: גָּלוּי בָּעֵינַיִם
וּבְרֹאשׁ נְתִיבוֹת יַעֲמֹד, מָעוֹן וּמַחְסֶה לַהֵלֶךְ
וּמַרְגּוֹעַ וְצֵל קוֹרָה לַעֲיֵפִים עֹבְרֵי אֹרַח.
עַתָּה אֵין מוֹעִיל בִּי לְךָ עוֹד. רְאֵה, הִנֵּה בַיִת
עוֹמֵד שָׁם, אֵלָיו תָּסוּר וּבְצֵל קוֹרָתוֹ תִּסָּתֶר.
בֵּית שְׁטוֹפָכֶר הוּא, אֲבִי נִרְדָּפִים, הוּא יוֹשִׁיעֶךָ;
וּרְאֵה, גַּם בַּעַל הַבַּיִת פֹּה. לֵךְ אַחֲרָי. בֹּאָה!
אַל-נָא הִתְרַפּוֹת! הָבָה! עָמוֹס אֲבָנִים וְהַסֵּעַ!

------------------
" שָׁלוֹם, שָׁלוֹם לָכֶם בְּנֵי אֱלֹהִים חַיִּים." 
וַיִּרְמֹז לָהֶם לָלֶכֶת אַחֲרָיו.

וַיֵּלְכוּ אַחֲרָיו הַבַּחוּרִים בִּדְמָמָה, וְהוּא נִגַּש עַד דֶּלֶת בַּרְזֶל נַעֲלָמָה בְּצֵלַע הָהָר, וַיִּדְפֹּק עָלֶיהָ בְּכֹחַ, וַיִּקְרָא שָׁלֹשׁ פְּעָמִים: 
“פִּתְחוּ שְׁעָרִים!” 
וְהַדֶּלֶת נִפְתָּחָה, וַיֹּאמַר: 
“לְכוּ נֹכַח פְּנֵיכֶם בֶּטַח, וְאַל תִּירָאוּ.

------------------
וּבְטֶרֶם נוֹדַע מִי הָאוֹיֵב
וְאֵי מִזֶּה הָאוֹיֵב יָבֹא –
הַיַּעַר כֻּלּוֹ קוֹדֵר עוֹמֵד מוּכָן
לְכָל-פֻּרְעָנוּת שֶׁבָּעוֹלָם.
וּפִתְאֹם – זִיק! בְּרַק-נוּר! הַיַּעַר חָוַר,
הָעוֹלָם הִבְהֵב,
הַךְ-הַךְ! הִתְפּוֹצֵץ רַעַם, זָע הַיַּעַר –
וַיִּרְתָּח!
וְשִׁשִּׁים רִבּוֹא פְּרִיצֵי רוּחוֹת
הָרֹאִים וְאֵינָם נִרְאִים,
בִּשְׁרִיקוֹת פְּרָאִים פָּשְׁטוּ עַל אַדִּירָיו
וַיֹּאחֲזוּם פִּתְאֹם בִּבְלֹרִיתָם,
וַיְטַלְטְלוּם טַלְטֵלָה, הָלְמוּ רֹאשָׁם –
וְרַעַם אַחֲרֵי רָעַם!

------------------
לֹא תִמָּלֵא הָאֹזֶן מִשְׁמֹעַ וְהָעַיִן לֹא תִשׂבַּע מֵרְאוֹת.

עוֹד שְׁלֹמֹה מִתְעַנֵּג עַל הַמַּרְאֶה, וְהִנֵּה צִפּוֹר אַחַת קְטַנָּה, כְּחֻלַּת כְּנָפַיִם וַאֲפוּדַת חֹשֶׁן לָבָן הִתְעוֹפְפָה מִתּוֹךְ אַחַד הַשִּׂיחִים וּבְעָמְדָהּ עַל רֹאשׁ אָמִיר מִנֶּגֶד שִׁסְּעָה אֶת-רֵעוֹתֶיהָ בְקוֹלָהּ וַתְּצַפְצֵף וַתֹּאמַר: 

------------------
מַה-יֶּהֱמֶה, יִשְׁתּוֹחֵחַ לְבָבוֹ הַחוֹלֶה?
מַה-תֶּהֱגֶה, מַה-תֵּבְךְּ נְגִינָתוֹ הַמַּעֲצִיבָה?
הֲזֹכֵר הוּא עַתָּה אֵם טוֹבָה, אֲהוּבָה,
אָב עָנִי וָרָשׁ – וַיַּעֲרֹג אֲלֵיהֶם,
וְנַפְשׁוֹ, כְּצִפּוֹר חֹרֶגֶת מִכְּלוּבָהּ,
נִכְסֶפֶת, נִמְשֶׁכֶת לִשְׂבֹּעַ פְּנֵיהֶם –
כַּאֲשֶׁר יַזְכִּירוּ גַּם-הֵם מִמֶּרְחַקִּים
יוֹם יוֹם שֵׁם בְּנָם בִּתְפִלָּתָם הַטְּהוֹרָה,
וּכְחַכֵּי מָשִׁיחַ הֵם יוֹשְׁבִים וּמְחַכִּים,
שֶׁיָּשׁוּב אֲלֵיהֶם, בְּכֶתֶר הַתּוֹרָה? –
נַפְתוּלֵי לֶב-נַעַר מִי-יֵדַע יָדֹעַ?

------------------
שִׂמְחָתוֹ אֶל בְּנוֹ הָאוֹבֵד אֲשֶר הוּשַׁב לוֹ הַיּוֹם לֹא הֵפִיגָה עוֹד מִקִּרְבּוֹ אֶת-כָּל- יְגוֹנוֹ, וַיֵּשֶׁב דּוּמָם וְעָצֵב וְעֵינָיו שׁוֹכְנוֹת בְּאַהֲבָה וּבְרַחֲמִים עַל פְּנֵי בְּנוֹ הַיָּחִיד.
וַיַּרְא הַמֶּלֶךְ אֶת-פְּנֵי שְׁנֵיהֶם וַיַּהָס אֶת-עֲדַת הַמְּנַגְּנַים וְהַמְּשׁוֹרְרִים וַיֹּאמֶר לִנְתַנְיָה פִּתְאֹם: 

------------------
שׁוּעָלִים הָלְכוּ סְבִיבִי בָּאֲפֵלָה וְכוֹס חֳרָבוֹת בִּעֲתַתְנִי בְיִלְלָתָהּ, וַאֲנִי רַךְ וְיָחִיד וְהֹזֶה, אֵין לִי כֹּל, בִּלְתִּי אִם-נֶפֶשׁ חֲרֵדָה כַצִּפּוֹר וְעֵינַיִם צוֹפוֹת וּתְמֵהוֹת.
וַתּוֹפִיעִי אֵלַי אַתְּ, הַצְּחֹרָה וְהַנּוּגָה, מִבֵּין עַרְפִּלֵּי לַיְלָה, וַתַּשְׁכִּימִי אֶל-אֶבֶן מְרַאֲשׁוֹתַי וְאֶל-גִּבְעַת מְלוֹנִי.

------------------
לֶהָרִים נִסָּעָה, וְנָשׁוּבָה בַשְּׁנִיָּה
לִתְרוּעַת שִׁיר חָדָשׁ, בִּקְרֹא הַקּוּקִיָּה,
בְּהִתְחַדֵּשׁ אֲדָמָה עֲדִי פֶרַח וָצִיץ
וּבַחֲפֹז יִבְלֵי אָבִיב מֵחֲרִיץ אֶל-חֲרִיץ.
הֱיוּ שָׁלוֹם, נְאוֹת גָּיְא,
וּבְרָכָה, הַכָּרִים,
יִטְּשׁוּכֶם עֲדָרִים –
לַקַּיִץ בָּא קֵץ!
קוֹל נַהַם וָרַעַם בֶּהָרִים; אֵין-חִיל
הַקַּשֶת בְּרֹאשׁ צוּרִים יְפַלֵּס לוֹ שְׁבִיל.
עַז-לֵב יָכִין צַעֲדוֹ
עַל-פְּנֵי עַרְבוֹת קָרַח,
מְקוֹם אָבִיב לֹא-יִנְוֶה
וְלֹא-יָצִיץ שָׁם פָּרַח.
מִתַּחַת לְרַגְלָיו בְּעַד יָם הָעֲרָפֶל

------------------
/ כִּי-יָעַצְתִּי: יִשּׁקֶל-נָא לְבֶן-הַמֶּלֶךְ עַל-פִּי-פָּעֳלוֹ / אֲדַרְכְּמוֹנֵי זָהָב מְלֹא-הַטֶּנֶא כְּמִכְסַת פִּרְיוֹ וּמִשְׁקָלוֹ, / וְנָקַל זֹאת בְּעֵינַי – וְנָתַתָּ בְיָדוֹ אִגָּרֶת, / כִּי מְעַתָּה יִקָּרֵא לוֹ שֵׁם-כָּבוֹד וְתִפְאָרֶת, / לֵאמֹר: ‘הוֹד רוֹמְמוּתוֹ הָאַלּוּף בַּצְלוּת!’ / וְהָיְתָה לוֹ בְּאַרְצוֹ לְעֵדָה וּלְהִתְנַצְּלוּת, / כִּי לֹא-שוֹטֵט לָרִיק וְלֹא-אָכַל לֶחֶם עַצְלוּת; / וּלְךָ תִּהְיֶה צְדָקָה, כִּי לֹא-שִׁלַּחְתָּ אוֹרַחֲךָ רֵיקָם, / אֶת-מְכַבְּדֶיךָ תְּכַבֵּד וְתָשִׁיב
------------------
כִּי טוֹבִים הַגְּשָׁמִים הָאֵלֶּה;
הֵם קֹרְאִים הַקֹּצֵר לַשָּׂדֶה,
הֵם אוֹמְרִים לַבָּר: הִגָּמֵלָה!
יוֹדֵעַ אָנֹכִי כִּי-לֶחֶם
יַמְטִירוּ אֵלֵינוּ שָׁמָיִם,
וּבִרְכַּת הָאֵל הָאַחֲרוֹנָה –
שִׁלּוּמַת יְגִיעַ כַּפָּיִם;
כִּי רַב עוֹד הָרַךְ וְהֶעָנֹג
בִּכְנַף הָאֲדָמָה וּבְחֵיקָהּ,
הָעוֹרְגִים כְּיוֹנְקֵי שָׁדַיִם
לַמָּטָר בְּנֶפֶשׁ שׁוֹקֵקָה;
כִּי-רַב עוֹד הַבֹּסֶר, הַסְּמָדַר,
לֹא-בָאוּ עַד-תַּכְלִית בִּשּׁוּלָם,
הַמְּיַחֲלִים לְגֶשֶׁם נְדָבוֹת
וּמָטָר הֵם שׁוֹאֲלִים כֻּלָּם;

------------------
אֶתְחַנֵּן כַּנּוֹאָשׁ וְאֵבְךְּ מִלֵּב קַר,
אֵאָנַח מִלֵּב מָלֵא אֵפֶר וָבֹשֶׁת;
וְאֵבְךְּ – אַף אִם-אֵדַע כִּי-דִמְעִי כִּמְטַר
שְׁמֵי בַרְזֶל בַּצִּיּוֹת עַל-אֶרֶץ נְחֹשֶת.
אַגָּדוֹת נוֹשָׁנוֹת נַשּׁוּנִי עֲמַלִי,
בַּחֲלוֹמוֹת וּמְשָׁלִים יִשַּׁנְתִּי הַכְּאֵב,
אַךְ-עַתָּה בָּא רוּחַ וַיִּשָּׂא מְשָׁלִי,
וַיָּגָז אֶת-חֲלוֹמִי – וּמְלֵא רִיק הַלֵּב.
“כֹּף רֹאשְׁךָ! שָׂא עֹל!” – עַל-שֵׁם מָה? עַל-שֵׁם מִי?
מָה אוֹעִיל כִּי-אֶסְבֹּל? מִי יִרְצֶה קָרְבָּנִי?

------------------
וַיָּשָׁב עֻזִּיאֵל לְבֵיתוֹ שָׂמֵחַ וְטוֹב לֵב, וְלֹא הִגִּיד לְאִישׁ מְאוּמָה, כְּמִצְוַת הַמֶּלֶךְ עָלָיו.
ב
וַיְהִי מִקֵּץ שְׁלֹשִים יוֹם, וַיִּשְׁלַח הַמֶּלֶךְ וַיִקְרָא בַסֵּתֶר לְחַנָּה אֵשֶׁת עֻזִּיאֵל וַיְדַבֵּר אֵלֶיהָ בַלָּט לֵאמֹר:

------------------
אַשְׁפָּה גְדוֹלָה, אַשְׁפַּת אָבוֹת,
כַּמָּה שָׁקְעוּ בָךְ עֲבִיטִין! –
הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!
קהל: הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!

------------------
“אֲדוֹנִי! לָמָּה תַשְׁחִית לַשָּׁוְא נֶפֶשׁ עַם רַב מִבְּנֵי בְרִיתֵנוּ. לוּ שְׁמָעֵנִי: שִׁלְחָה-נָא אֶחָד מֵעֲבָדֶיךָ אֶל חֲכַם הַיְּהוּדִים, וְנָתַן לְךָ אֶחָד מִבְּנֵי עֲדָתוֹ לְהַעֲלוֹת לְךָ אֶת-הַחֲנִית. וְאִם מָאֵן יְמָאֵן – וְנָתַתָּ דָת לְאַבֵּד-אֶת-כָּל הַיְּהוּדִים. וַאֲנִי יָדַעְתִּי כִּי יִצְלַח חֶפְצְךָ בְיַד הַיְּהוּדִים, כִּי עַל כֵּן טוֹבִים הֵם בְּעֵינֵי דָוִד נְבִיאָם וְלֹא יְהִי לָהֶם לְמוֹקֵש.”

------------------
וַיִּמְצָא שְׁלֹמֹה בָּחוֹר אֲשֶר בַּקִּיר לִימִין הַדֶּלֶת אַרְגַּז זְכוּכִית וּצְרוֹר מַפְתְּחוֹת בּוֹ, אַרְבָּעָה בְּמִסְפָּר: מַפְתֵּחַ בַּרְזֶל, מַפְתֵּחַ נְחֹשֶׁת, מַפְתֵּחַ כֶּסֶף וּמַפְתֵּחַ זָהָב.
וַיִּפְתַּח שְׁלֹמֹה אֶת-שַׁעַר הַבַּרְזֶל, וַיִּמְצָא שַׁעַר נְחֹשֶׁת, וַיִּפְתָּחֵהוּ גַם הוּא וַיִּמְצָא עוֹד שַׁעַר כֶּסֶף וְאַחֲרָיו שַׁעַר זָהָב.

------------------
אֵיךְ נָסָה יִרְאָה וַתָּפָג מִשְׁמַעַת בִּן-רָגַע!
רְאִיתֶם אֶת-הַמַּעֲשֶׂה הַנּוֹרָא, מַעֲשֶׂה הָרֶצַח
אֲשֶׁר נַעֲשָׂה בָזֶה. לְהוֹשִׁיעַ הֵן תִּקְצַר יָדֵנוּ,
גַּם לֹא-נִדְלְקָה עַתָּה לַשָּׁוְא אַחֲרֵי הָרוֹצֵחַ.
דְּאָגָה אַחֶרֶת תִּגֹּשׂ בָּנוּ: כַּנֶשֶׁר קוּסְנַכְטָה
וּמַלֵּט בְּעוֹד מוֹעֵד מְצוּדוֹת הַמֶּלֶךְ מִלָּכֶד!
כִּי הִנֵּה נִתְּקוּ בָּרֶגע הַזֶּה, הָיוּ לְאַיִן,
כֹּל מוֹסְרוֹת בְּרִית וַעֲבֹתוֹת חֻקָּה וּמִשְׁמָעַת,
אַל-לָנוּ עַתָּה הַאֲמֵן בָּאִישׁ, אַל הִשּׁעֵן וּבְטֹחַ!

------------------
הֲתִהְיִי לִי אַחֲרֵי זֹאת? וְאִם לֹא-יִמְנָעוּךְ מִמֶּנִּי?
הַאֵין אַלּוּפִים לְרֹאשֵׁךְ, וּמִגּוֹאֲלַיִךְ הֵמָּה,
אֲשֶׁר יְצַוּוּ כִּזְדוֹן נַפְשָׁם עַל-לִבֵּךְ וּנְעוּרָיִךְ?
נִכְסֵי אֲחֻזָּתִי כֻּלָּם בָּאָרֶץ הַזֹּאת הֵמָּה,
וּבְבֹא דְרוֹר לְאִישׁ שְׁוִיץ וְהָיִיתִי חָפְשִׁיָּה גַּם-אָנִי.
בֶּרְתָּה, שְׁעָרִים לֹא יְדַעְתִּים פִּתְאֹם לְפָנַי פָּתָחַתְּ.
אַל תֹּאמַר, מִיַּד חַסְדֵי אוֹסְטְרִיָּה תִּקָּחֵנִי,
הִנֵּה רַבִּים בָּהּ הַנּוֹשְׂאִים לִנְכָסַי עֵינַיִם,

------------------
עַל עַם שׁוֹקֵט, עֲדַת רוֹעִים, לַמִּלְחָמָה יִקרָבוּ.
בָּאוּ הָעֵמֶק, נִפְגָּשׁוּ ‑ וּקְרָב לְחַיִּים וּלְמָוֶת,
רִיב דָּמִים, אֵין כָּמוֹהוּ לְרַעַם גְּבוּרוֹת וּלְחָיִל,
בְּעֵמֶק הֶחָרוּץ, לְשֵׁם עוֹלָם לוֹ, אָז יִתְלַקֵּחַ:
חֲלוּץ חָזֶה אִישׁ הָאֲדָמָה יַעֲרֶה נַפְשׁוֹ לֶחָרֶב
וֶהֱרִיצָהּ, מַשׂאַת כַּפָּיו, לְלַהַב כִּידוֹן וָרֹמַח,
אֶל לֵב הַמַּחֲנֶה יַהֲרֹס, יַעֲבָר-בּוֹ, יַבְקִיעֵהוּ –
וּצְבִי אַבִּירִים נָפָל, גְּאוֹן עֶדְיָם מִרְמַס רָגֶל,
הַחֹפֶשׁ יָרִיעַ גְּבוּרוֹת וִינוֹפף הַדָּגֶל.

------------------
“מֶה רָאִיתָ? יַעֲמֹד הָאַלּוֹן בִּמְקוֹמוֹ וְשִׂמְחוּ עֳפָאָיו אֶת-לֵב הַנַּעֲרָה בִּימֵי הָשּׁמָּהּ, הֲגַם אֶת-הָעֹנֶג הַמְּעַט הַזֶּה נְחַסֵּר מנַפְשָׁהּ? וְעוֹד גַּם זֹאת, עַל רֹאשׁ הָאַלּוֹן הַזֶּה יַחֲנֶה נִשְׁרִי מִדֵּי בֹאוֹ יוֹם יוֹם אֶל הַנַּעֲרָה לְכַלְכְּלָה, וּמִפֹּה יוֹשִׁיט אֵלֶיהָ בְּעַד הָאֶשְׁנָב אֶת-מְזוֹנָהּ.” 
וּמֶלֶךְ צֹר שָׁמַע אֶת-הַדְּבָרִים וַיָּעַף בִּשְׁלֹמֹה רֶגַע אֶחָד עַיִן מְרַגֶלֶת וְלֹא אָמַר מְאוּמָה, וְאוּלָם בְּלִבּוֹ שָׁמַר אֶת-הַדָּבָר. 

------------------
וַיִּתְמְהוּ מְאֹד הַבַּחוּרִים, וְאוּלָם אֶת-תְּפִלָתָם לֹא הִפְסִיקוּ, וַיְהִי לְהֶפֶךְ, כִּי לְמַרְאֵה הַיָּשִׁישׁ חַם לְבָבָם פִּתְאֹם וּתְפִלָתָם נִצְּתָה בְּפִיהֶם כְּלַפִּיד אֵשׁ, וַיִּרְקְדוּ כְנֶגֶד הַלְּבָנָה, וַתְּרַנֵּנָּה כָּל-עַצְמוֹתָם, וּבְאַחֲרִיתָהּ הִתְלַקְּחָה הַתְּפִלָּה וַתְּהִי לְלֶהָבָה, וַיִּשְׁאֲגוּ שְׁלָשְׁתָּם כָּאֲרָיוֹת בַּשָּׂדֶה: דָּוִד מֶלֶךְ יִשְׂרָאֵל חַי וְקַיָּם! 

------------------
וְהָיָה מִדֵּי יֵצַר לְרוּחָהּ בַּבַּיִת פְּנִימָה – וְעָלְתָה אֶל גָּג הַמִּגְדָּל וְהִתְהַלְּכָה שָׁם לְרוּחַ הַיּוֹם, אוֹ אֶל מַעֲקֵה הַגָּג תִּשּׁעֵן, וְהִבִּיטָה אֶל מֶרְחֲבֵי הַיָּם אֲשֶׁר מִסָּבִיב וְהִקְשִׁיבָה לַהֲמוֹן גַּלָּיו וְהָיְתָה לָהּ הָרְוָחָה.

------------------
מַחֲרִישׁ וְשׁוֹמֵם הוּא יוֹשֵׁב וּמַבִּיט אֶל-הֶחֳרָבוֹת.
זַעַף כָּל-עוֹלָמִים הִקְדִּיר עַפְעַפָּיו, וּבְעֵינָיו קָפְאָה הַדְּמָמָה הַגְּדוֹלָה.

וְהַר הַבַּיִת עוֹדֶנּוּ עָשֵׁן כֻּלּוֹ.
עִיֵּי אֵפֶר, תִּלֵּי רֶמֶץ וְאוּדִים עֲשֵׁנִים יַחַד נֶעֶרָמוּ, וְגֶחָלִים לֹחֲשׁוֹת, צִבּוּרִים צִבּוּרִים, נוֹצְצוֹת כַּעֲרֵמוֹת אֶקְדָּח וְכַדְכֹּד בְּדוּמִיַּת שָׁחַר.

וַאֲרִי הָאֵשׁ אֲשֶׁר-יִרְבַּץ עַל-הַמִּזְבֵּחַ תָּמִיד יוֹמָם וָלַיְלָה – גַּם-הוּא דָעַךְ וְאֵינֶנּוּ.

------------------
רוֹעַת הַכּוֹכָבִים
רוֹעַת הַכּוֹכָבִים /
(שִׁיר עֶרֶשׂ)
הַלְּבָנָה תִּשְׁמֹר
עַל כּוֹכָבֶיהָ.
כְּרוֹעֶה עַל עֶדְרוֹ
בְּעַיִן פְּקוּחָה.
יְשַן, אֶפְרוֹחִי,
עַל יָדְךָ אִמָּא,
לֵיל שָׁלוֹם לְךָ
וּשְׁנַת מְנוּחָה.
מַלְאָךְ טוֹב יִפְרֹשׂ
עָלֶיךָ כְּנָפָיו
וַחֲלוֹמוֹת רָעִים
אַל יְבַהֲלוּךָ.

------------------
הָאַחַת לְצָרְכּוֹ, הַשָּׁלֹשׁ לְתוֹרָה;
וּכְבוֹדֵד נְזִיר רֵעִים, אַסִּיר אֶל-פִּנָּתוֹ,
יַעֲמֹד הַנַּעַר לְבֶן-פָּנִים קְמוּט מֵצַח,
וַיָּצַר בַּגְּמָרָא אֶת-מְלֹא כָל-נִשְׁמָתוֹ,
וַיָּצַר – וַיִּסְגֹּר בַּעֲדוֹ לָנֶצַח.
“הוֹ, הוֹ אָמַר רָבָא, הוֹי אָמַר אַבַּיֵי!” –
הֲפֹה בֵּית הַיּוֹצֵר לְנִשְׁמַת הָאֻמָּה?
הֲפֹה מְקוֹר דָּמֶיהָ, הַנּוֹטְעִים בָּהּ חַיֵּי
עוֹלָמִים, הַשֹּׁפְעִים בָּהּ אִשָּׁהּ וְחֻמָּהּ?
הֲפֹה אַדִּירֶיהָ – מְאוֹרוֹת עֲתִידִים,
הַיּוֹצְרִים אֶת-רוּחָהּ עַל הָאָבְנָיִם? –

------------------
אֲדוֹנֵיהֶם וּמַלְכָּם עַל-לִבָּם וְלֹא יִשְׁכָּחוּהוּ.
אֶפֶס גַּם אֶת-מִשְׁפְּטֵי הָעָם וְחֻקָּיו אֵין לִשְׁכֹּחַ.
מִשְׁפְּטֵי הָעָם מָה כִּי יִשּׁקְלוּ עַתָּה בַּפָּלֶס?
הֵן גְּדוֹלוֹת אֵין חֵקֶר לָהֶן עַתָּה תִבָּרֶאנָה:
בֵּית הַמַּלְכוּת הִנֵּה זֶה יִשְׂגֶּה גַּם יִגְבַּר חָיִל,
וַאֲשֶׁר הֵחֵל הָאָב, לְשֵׁם עוֹלָם לוֹ וּלְתִפְאָרֶת,
אוֹתוֹ יְבַצֵּעַ בְּנוֹ. אַךְ צוּר מִכְשׁוֹל לָנוּ בַדֶּרֶךְ –
הַגּוֹי הַקָּטָן הַזֶּה. וִיהִי מָה – הוּא יִכָּנֵעַ!
רַחֲמִים, אֲדוֹנִי הַנְּצִיב, חֶסֶד, חָסֶד!

------------------
לֹא שֻׁנֵּיתֶם מִקַּדְמַתְכֶם,
יָשָׁן נוֹשָׁן, אֵין חֲדָשָׁה; –
אבֹא, אַחַי, בְּחֶבְרַתְכֶם!
יַחְדָּו נִרְקַב עַד-נִבְאָשָׁה!

------------------
הוּקַם עָל, מְשִׁיחַ עַם אֱלֹהִים, הוֹד רוֹמְמוּת הַמֶּלֶךְ.
וְהוּא מָה? אַךְ אִישׁ דַּל וְנִקְלֶה, הַצָּעִיר בְּבֵית אָבִיהוּ,
כָּל-הוֹנוֹ – מְעִיל הַפָּרָשִׁים לִבְשָׂרוֹ, זוּלַת אֵין מְאוּמָה,
עַל-כֵּן תֵּרַע עִינוֹ, וְחֲמַת הַקִּנְאָה תֹּאכְלֵהוּ
כִּרְאוֹתוֹ בִּרְכַּת אֱלֹהִים בִּנְוֵה יְשָׁרִים תָּנוּחַ.
אוֹתְךָ עָיַן מֵאָז וַיִּשָּׁבַע הַכְחִידֶךָ,
עד-עַתָּה לֹא פָגַע בְּךָ עוֹד. הֲתֹאמַר אֵפוֹא שֶׁבֶת
בְשִׁפְלוּת יָדַיִם עַד עֲשׂוֹת בְּךָ הֶאִישׁ הַמְּזִמָּתָה?
הֶחָכָם עֵינָיו בְּרֹאשׁוֹ!

------------------
כִּרְכָּרִי
הוֹי, כִּרְכָּרִי, בֶּן-בְּדִיל,
צֵא בְּמָחוֹל, רוּץ בְּגִיל!
מִבֵּית אָבִי
רוּץ וּמְצָא-לִי
אֶת כּוֹכָבִי
וּמַזָּלִי.
סֹב אֶל הֹדּוּ, פְּנֵה אֶל כּוּש
וַעֲשֵׂה לִי שָׁם רְכוּשׁ;
בְּלִי יְגִיעָה
וּבְלִי טֹרַח
לִי הָבִיאָה
אוֹצְרוֹת קֹרַח.
הוֹי, סְחוֹר, סְחוֹר, סְחוֹר,
קְפֹץ עַל הָר וּפְסַח עַל בּוֹר,
שֻׁלְחָן כֻּלּוֹ,
לְךָ כַּמִּישׁוֹר,
סֹב אֶת-גְּבוּלוֹ
קַל כַּכִּישׁוֹר!
כִּרְכָּר הוֹלֵךְ – פַּנּוּ שְׁבִיל!
קְפִיצָה – פַּרְסָה, פְּסִיעָה – מִיל!
יָצֹא יָצָא
לְמַסָּעָיו;
פִּתְאֹם מָצָא

------------------
הַאֲמִינָה – לֹא שֶׁלְּךָ הוּא.
עוֹד שֶׁלְּךָ קָבוּעַ אֵיתָן
וּבְמִשְׁבַּצְתּוֹ יִזְרַח שָׁמָּה;
שָׂא עֵינֶיךָ – הִנֵּה שָׁם הוּא
קוֹרֵץ, רוֹמֵז לְךָ נֶחָמָה."
וּבְהִשְׁתַּתֵּק כָּל-הָעוֹלָם
אֵשֵׁב אַבִּיט אֶל-כּוֹכָבִי;
לִי אֵין עוֹלָם אֶלָּא אֶחָד –
הוּא הָעוֹלָם שֶׁבִּלְבָבִי.

------------------
וְאוּלָם כְּכֹל אֲשֶר הָמְמָה הַחַלְחֹלֶת אֶת-הָאוֹרֵחַ כֵּן הִצְהִילָה אֶת-לֵב הַטַּבָּח, וּבְשַׁפְשְׁפוֹ אֶת-כַּפָּיו מִתַּעֲנוּג וּמֵעֲלִיצוּת קָרָא בּשִׂמְחָה: 
אָכֵן הִגְדִּילָה הַיּוֹם נֶגְדָּתִי עֲשׂוֹת.
שְׁאוֹל וַאֲבַדּוֹן! כַּזֹּאת הֵן לֹא רָאֲתָה עוֹד עַיִן! תֵּן כָּבוֹד, בֶּן-אָדָם, וֶאֱזֹר חֲלָצֶיךָ.
הַחַלְחֹלֶת, יָרוּם הוֹדָהּ, הִנֵּה זֶה בָּאָה.
מַלְכַּת הַמֵּעַיִם הִיא.
אוֹ טוֹב מִזֶּה: פַּתַּח אֲזוֹרְךָ וְהָיְתָה הָרְוָחָה בְּבִטְנֶךָ.

------------------
וְכַאֲשֶׁר קָם הָעֶלֶם מִכְּרֹעַ עַל-בִּרְכָּיו וּמֵהִשְׁתַּטֵּחַ – וַיִּשָּׂא עֵינָיו שָׁמַיְמָה כְּמִשְׁפָּטוֹ.
וַיַּרְא וְהִנֵּה שָׁם בִּמְרוֹמֵי הַכֵּף אֲשֶׁר לְעֻמָּתוֹ, תַּמָּה וּנְקִיָּה כְּמַלְאַךְ הַצְּנִיעוּת וְהָעֲנָוָה, נִצֶּבֶת לְפָנָיו עַלְמָה אַחַת זַכַּת בָּשָׂר וְנוּגַת עֵינַיִם, עַפְעַפֶּיהָ יַיְשִׁירוּ נֶגְדּוֹ וְעַל-רֹאשָׁהּ תִּזְרַח אַיֶּלֶת הַשָּׁחַר… 
וַיִּפָּעֵם לְבַב הָעֶלֶם, וַיַּשְׁפֵּל בַּפַּעַם הָרִאשׁוֹנָה לִימֵי חַיָּיו אֶת-עֵינָיו הַצְּנוּעוֹת אַרְצָה.

------------------
מֵאֲחוֹרֵי פַּרְבַּר הַזֶּפֶתִים, מְעוֹן חֵלְכָּאִים,
בְּתוֹךְ קִבְרוֹת אֶחָיו, דַּלֵּי-עָם וְאֶבְיוֹנֵי-אָדָם,
בְּלֹא עִתָּם כָּמֹהוּ שְׁפוּתִים לַעֲפַר מָוֶת,
רֻחָץ מֵאֲבַק חֶלְדּוֹ וּמְטֹהָר מִזֹּהַם יָמָיו,
לְבוּשׁ בַּדִּים, צַחִים כְּשֶׁלֶג בֹּקֶר וּכְנַפְשׁוֹ,
וַעֲטוּף טַלִּית בָּלָה, צְהֻבָּה כִגְוִילֵי סְפָרָיו
וּכְמוֹהֶם רָוָה כֻלָּהּ תְּפִלּוֹת וְרַחֲמִים,
נְשׁוּקַת שְׂפָתַיִם חֲרֵדוֹת וּסְפוּגַת רֵיחוֹת קֹדֶשׁ,
מִתַּחַת לְצִיּוּן עֵץ דַּל, נְבוּב נְסָרִים דַּקִּים,

------------------
עוֹדֶנּוּ לוֹעֲסִים וּבְטֶרֶם תִּכָּרֵת
הַפְּרוּסָה הַטְּבוּלָה בְּמֶלַח מִפִּינוּ,
הַפְּרוּסָה הַחֲמוּצָה, הַפְּגוּמָה, הַתְּפֵלָה,
נְעַלְּעֶנָּה בִדְמָעוֹת כַּעֲלוּבִים וּגְזוּלִים,
וּזְמִירוֹת נַעֲנֶה בְקוֹל אַחֲרֵי אָבִינוּ
מִבֶּטֶן הוֹמִיָּה, מִלְּבָבוֹת חֲלוּלִים –
אָז נִטְפַּל הַצְּרָצַר גַּם-הוּא לַמַּקְהֵלָה,
וַיְצַרְצַר בִּזְמִירוֹת מִסְּדַק הָאֲפֵלָה.
בִּהְיוֹת יְמֵי סַגְרִיר וּבְנֶשֶׁף הַלָּיְלָה,
בִּשְׁלֹט בְּבֵית אָבִי דְּמִי קַדְרוּת גְּדוֹלָה,
וַחֲלָלוֹ הַמְּדֻכָּא כְּמוֹ הֹזֶה וְדוֹמֵם

------------------
וַיַּרְאוּ לוֹ אַחֲרִית, שְׂכַר בַּחֲרוּת נִגְזֶלֶת,
וּלְבָבוֹ לְאַהֲבָה פִנָּתוֹ יִחֵדוּ.
וּכְלֹטֵשׁ עַל גַּלְגַּל מַלְטַשְׁתּוֹ יִנּוֹעַ,
וִימַלֵּט כִּידוֹדִים מִפִּי בַרְזֶל עָשׁוֹת,
כֹּה יְלַטֵּשׁ אֶת-מֹחוֹ גַּם-הוּא בַּמִּקְצֹעַ
וּמֵרְטוֹ בְּסֻגְיוֹת הַתַּלְמוּד הַקָּשׁוֹת.
וּכְטוֹב לֵב הַנַּעַר בְּלֵילוֹת הַחֹרֶף,
כִּי-נִפְתַּל וַיּוּכַל – לְסֻגְיָא חֲמוּרָה
שֶׁשָּׂחֲטָה אֶת-מֹחוֹ וַתָּבֵא בוֹ חֹרֶב,
וְהָיָה בְעֵינָיו כְּמוֹרִיד עִיר בְּצוּרָה –
אָז תֵּצֵא הַתִּקְוָה וְקָלְעָה מִקְלַעַת

------------------
וַיְהִי הַיּוֹם וַיִּשְׁאַל שְׁלֹמֹה מֵעִם הַמֶּלְצַר, לָתֵת לוֹ לְהָכִין אֶת-הַמַּאֲכָלִים לְבַדּוֹ. וַיִשָׂא הַמֶּלְצַר אֶת-פָּנָיו גַּם לַדָּבָר הַזֶּה, וַיִּתֶּן-לוֹ, וַיַּעֲמֹל שְׁלֹמֹה וַיַּעַשׂ אֶת-הַמַּטְעַמִּים בְּחָכְמָה וּבִתְבוּנָה כְּיַד אֱלֹהִים הַטּוֹבָה עָלָיו. וַיְהִי בֶּאֱכֹל הַמֶּלֶךְ מִן הַמַּטְעַמִּים, וַיֶּעֶרְבוּ לוֹ מְאֹד, וַיֹּאמֶר לַמֶּלְצַר:
“מִי עָשָׂה אֶת-הַמַּטְעַמִּים הַאֵלֶּה אֲשֶׁר לֹא הֵבֵאתָ לְפָנַי כְּמֹהֶם עַד עַתָּה?”
וַיֹּאמֶר הַמֶּלְצַר:

------------------
בָּנוּי בַּקָּו וּבַמִּדָּה עֻבִּים אֵיתָנֵי יָעַר,
חַלּוֹנָיו צַחֵי זְכוּכִית פָּנִים לַכֹּל יֵיטִיבוּ,
אוֹתוֹת שִׁלְטֵי הַכָּבוֹד, מִשְׁחַת שָׁשַׁר וָצֶבַע,
יְיַפּוּ קִירוֹתָיו יַחַד עִם-כִּתְבוֹת מִשְׁלֵי קֶדֶם,
יִקְרָאוּם עֹבְרֵי אֹרַח, יִתְעַנְּגוּ אַף יִתְמָהוּ.
אָכֵן יָפֶה נָוִי, יָשִׁית לִבְעָלָיו תִּפְאָרֶת,
אוּלָם, הָהּ רַעְיָתִי – וִיסוֹדוֹ יָנוּט מִתָּחַת.
הוֹרֵנִי, וֶרְנֶר, וְאֵדְעָה, מַה-מִּלֶּיךָ תִּרְזֹמְנָה.
נִשְׁעֹן נִשְׁעַנְתִּי כְּהַיּוֹם הַזֶּה תַּחַת הָאֵשֶׁל

------------------
עַרְבִית
וְשׁוּב זָרְחָה הַשֶּׁמֶשׁ, וְהַשֶּׁמֶשׁ שׁוּב שָׁקְעָה –
וַאֲנִי לֹא-רְאִיתִיהָ,
וְשׁוּב יוֹם וְיוֹמַיִם – וְאַף-לֹא פִתְקָה קְטַנָּה
מִן-הָרָקִיעַ.
וּבְפַאֲתֵי הַמַּעֲרָב כְּעֵין גְּלָמִים עַל-גְּלָמִים,
שׁוּב נֶעֶרְמוּ הֶעָבִים –
הַחֲכָמִים! הֲנִבְנִים שָׁם עַתָּה עוֹלָמוֹת,
וְאִם-עַתָּה נֶחְרָבִים?
לֹא, אֵין נִבְנֶה שָׁם דָּבָר וּכְלוּם לֹא-יֵחָרֵב,
וְעֵינִי הָרוֹאָה:
זֶה הָעֶרֶב הַטֻּמְטוּם בָּא וּמְפַזֵּר אֶת-אֶפְרוֹ
עַל-אֶרֶץ וּמְלוֹאָהּ.
וְעוֹד אַחַת אֶרְאֶה: חִפַּשְׂתִּי פְרוּטַתְכֶם

------------------
וּכְשֶׁהִרְחִיק הָעֶלֶם לָלֶכֶת – וַיַּרְא וְהִנֵּה שְׂפַת הַנָּהָר אֲשֶׁר הוּא עוֹלֶה בָּהּ, הוֹלֶכֶת וּגְבֹהָה מְאֹד, עַד שְׁוֹתָהּ בְּקוֹמָה אֶל-הַכֵּף שֶׁכְּנֶגְדָּהּ; וּשְׁנֵי הַכֵּפִים הוֹלְכִים וּמִתְקָרְבִים, הוֹלְכִים וּמַאֲפִילִים עַל-עֲרוּץ הַנַּחַל הַסָּגוּר בֵּינֵיהֶם; וַיְהִי דִמְיוֹנָם כִּשְׁנֵי מְצוּקִים אֲשֶׁר חָבְרוּ עַל-הָאֲבָדוֹן, וְהֵם חֹרְשִׁים מְזִמָּה לַהֲבִיאוֹ בֵּין מְצָרֵיהֶם וּלְחַנְּקוֹ שָׁם בָּאֲפֵלָה… 

------------------
וּבִדְמָמָה יִשְׂאוּ עֲוֹנָם.
פְּתַח אֵפוֹא אַתָּה אֶת-פִּיךָ, נְבִיא הָאַחֲרִית,
וְאִם יֶשׁ-עִמְּךָ דָבָר – אֱמֹר!
וִיהִי מַר כַּמָּוֶת, וִיהִי הוּא הוּא הַמָּוֶת –
אֱמֹר!
לָמָּה נִירָא מָוֶת – וּמַלְאָכוֹ רוֹכֵב עַל-כְּתֵפֵנוּ,
וּבִשְׂפָתֵינוּ מִתְגּוֹ;
וּבִתְרוּעַת תְּחִיָּה עַל-שְׂפָתַיִם, וּבְמִצְהֲלוֹת מְשַׂחֲקִים
אֱלֵי-קֶבֶר נְדַדֶּה.

------------------
יִרְאוּ אַחֲרִיתְכֶם וְיִלְמְדוּ בִינָה:
כִּי אוֹי לָעָם, נִדָּף כַּמּוֹץ בְּיוֹם סָעַר,
וַאֲבוֹי לְאֻמָּה, כִּי נִשְׁבְּרָה יְמִינָהּ.
וַאֲנַחְנוּ הַחַיִּים, פְּלֵיטֵי מַטְבֵּחַ,
הָעֵדִים לְאֵימַת חַיֵּיכֶם וּמוֹתְכֶם,
אֶת-עָצְמַת מַכְאוֹבֵינוּ מַה-נְּשׂוֹחֵחַ? –
פִּינוּ בַּעֲפַרְכֶם וְנִדֹּם כְּמוֹתְכֶם.
וּבְכַסּוֹת הָאָרֶץ הַטְּמֵאָה עַל דִּמְכֶם,
דָּם נָקִי וְקָדוֹשׁ, דְּמֵי הַכִּפּוּרִים,
נַחֲרֹת בִּדְמִי לְבָבֵנוּ אֶת-שִׁמְכֶם
בִּמְגִלַּת הַתַּעֲנִית וּבְסֵפֶר הַיִּסּוּרִים.

------------------
וּלְדִבְרֵי מוֹרֵנוּ הִקְשַׁבְנוּ רַב קֶשֶׁב,
לֹא נִפְתָּה לִבֵּנוּ אַחֲרֵי הַצִּפֳּרִים
הַיָּפִים, הַחָפְשִׁים, הַשְּׂמֵחִים וְשָׁרִים,
לֹא פִתּוּ אוֹתָנוּ גַם עֲצֵי הַמְּגָדִים –
אַף כִּי אֲנַחְנוּ יְלָדִים.

------------------
וְלֹא הֵבִינוּ הַמֶּלֶךְ וּפַרְתְּמָיו מַה-שֵּׂחוֹ, / כִּי לֹא-גִדַּל הָאִי אֶת-הַבָּצָל וְלֹא-הִצְמִיחוֹ, / וְאִישׁ מֵהֶם לֹא-יָדַע מַה-מַּרְאֵהוּ וּמַה-טַּעְמוֹ וְרֵיחוֹ, / וַיֹּאמְרוּ אַךְ הִתְעַטֵּשׁ בֶּן-הַמֶּלֶךְ – וַיִּתְעַטְּשׁוּ גַם-הֵמָּה / עֲטִישָׁה שֶׁיֶּשׁ-בָּהּ מִן-הֵא-הַשְּׁאֵלָה וְהֵא-הַתֵּמַהּ:
“הַבְּצָ… הַבְּצָ… הַבְּצָלִים?!”
וְלֹא יָדַע בֶּן-הַמֶּלֶךְ מָה הַפְּלִיאָה וְהַתְּמִיהָה, / וַיִּתְעַטֵּשׁ בְּדָגֵשׁ חָזָק וּבְהֵא הַיְּדִיעָה, / פַּעַם וּשְׁתַּיִם וּשְׁלִישִׁיָּה:

------------------
וַיֵּדְעוּ כָל-יִשְׂרָאֵל כִּי אָכֵן חָכְמַת אֱלֹהִים בְּקֶרֶב מַלְכָּם.
כִּי לֹא לַמַּרְאֶה עֵינָיו יִשְׁפֹּט, כִּי רָאֹה יִרְאֶה לַלֵּבָב, וַיֶאֱהָבוּהוּ וַיִּרְאוּ אוֹתוֹ מְאֹד.
וְהַמֶּלֶךְ שְׁלֹמֹה הוֹסיף בַּיּוֹם הַהוּא עַל מִשְׁלֵי חָכְמָתוֹ, אֲשֶׁר הֶעֱלָה עַל סֵפֶר, עוֹד מָשָׁל אֶחָד לֵאמֹר:
מִצְרַף לַכֶּסֶף וְכוּר לַזָּהָב ––
וְאִישׁ לְפִי מַהֲלָלוֹ.

------------------
עִמָּדִי מִיַּד אֲדוֹנִי, הָאַלּוּף אַטִּינְגְּהֹזֶן 
נָאוֶה הָעֲנָק לְצַוַּאר הַפָּרָה וּלְגַרְגְּרוֹתֶיהָ!
גַּם-נַפְשָׁהּ יוֹדַעַת זֹאת, כִּי-עַל-כֵּן הִיא הַנְּגֶדֶת;
כִּמְעַט אֶחֱלֹץ עֶדְיָהּ וּמָנְעָה מִפִּיהָ אֹכֶל.
אַךְ הֶבֶל וּרְעוּת רוּחַ! מַה-יָּבִין בְּעִיר אֵין-דָּעַת!
אַל-תֹּאמַר כַּזֹּאת. אָכֵן גַּם לַחַיָּה יֶשׁ-דָּעַת,
וְזֹאת נֵדַע אֲנַחְנוּ, הָרוֹדְפִים אַחֲרֵי יַעֲלֵי סָלַע,
אֲשֶׁר בְּצֵאתָם לַמִּרְעֶה, וְנִצַּב אֶחָד עַל-מִשִׁמָרֶת,
צָפֹה וְזָקֹף אֹזֶן; כִּמְעַט יָרִיחַ אִישׁ קֶשֶׁת

------------------
כֵּן תְּפָאֲרִי אֹרחַ חַיַּי, תַּעְטְרִינִי נְעִימוֹתָיִךְ,
וִיבֹרַךְ כֹּל מִסָּבִיב וָחַי בִּמְאוֹר פָּנָיִךְ.
עַתָּה תֵדַע, מַחֲמַל נַפְשִׁי, מַה-לִּי כִּי נֶעֱצָבְתִּי:
ראִיתִי אֵיךְ בְּמוֹ-יָדְךָ בִּרְכַּת חַיֶּיךָ שִׁחַתָּ
וַיֵּצֵא לִבִּי. אֲהָהּ לַיּוֹם! מֶה הָיָה-לִּי עָתָּה
לוּא אֶחָד אַלּוּף בָּא, אַבִּיר לֵב וּגְבַהּ עֵינָיִם,
וּלְאֹפֶל מְצוּדָתוֹ כִּשְׁבוּיַת חֶרֶב נִהֲגָנִי.
פֹּה מְצוּדוֹת אָיִן. כָּל-חוֹמוֹת בַּרְזֶל וְדַלְתוֹת נְחֹשֶׁת
בֵּינִי וּבֵין עַם-זוּ אֶרְחָמֶנּוּ לֹא יַבְדִּילוּ.

------------------
מִמְּרוֹמֵי הַרְרֵי-עֹז לַעֲרוּצֵי נַחַל מִתָּחַת,
לְאָהֳלֵי רוֹעִים שׁוֹמֵמִים, שׁוֹכְנִים לְבָדָד, נָטִיתִי
כְּבַעַל הַבַּיִת וְאוֹרֵחַ גַּם-יָחַד, עֲדֵי בָאתִי
אֶל-מִשְׁכְּנוֹת אָדָם יוֹשְׁבִים שֶׁבֶת עֵדָה וָחָבֶר.
פָּשֹׁט פָּשְׁטָה הַשּׁמוּעָה גַּם בָּעֲמָקִים הָהֵמָה
עַל-אֹדוֹת הַשּׁעֲרוּרָה הַחֲדָשָׁה אֲשֶׁר נֶעֱשְׂתָה,
וַיִּתְּנֵנִי שִׁבְרִי הַגָּדוֹל לְרַחֲמִים וּלְחֶסֶד
עַל-יַד כָּל-דֶּלֶת וָשָׁעַר עֲלֵיהֶם הִתְדַּפַּקְתִּי
בְּמַקֵּל נְדוֹד. מָצָאתִי הָעָם הַהוּא, תְּמִים הַנֶּפשׁ

------------------
כְּרוּבֵי שַׁחַק הַנֶּחֱמָדִים,
הָגְתָה דִבְּרָה הַיְּפֵיפִיָּה,
וַתִּתְאַדַּם הַשּׁוֹשַׁנָּה,
וַיֶּחֱוָרוּ פְּנֵי הַשְּׁנִיָּה.
גַּם הַפְּרָחִים שָׁם הִבִּיעוּ
הָגוּת רוּחָם וַיָּשִׂיחוּ
וּמֵרוּח אַט יָפוּחַ
כָּפוּ רֹאשָׁם וַיִּשּׁחוּ.
וּמִמַּעַל כְּרוּבִים שׂוֹחְקִים
רִשְׁפֵּי אֵשׁ כַּטַּל יַרְעִיפוּ
לַשּׁוֹשַׁנִּים בְּנוֹת אֲדָמָה,
וִילַבֵּבוּ כִּי יַשְׁקִיפוּ.
וּבְמֶרְחֲבֵי הָרָקִיעַ
אַט יִזּוֹלוּ יִבְלֵי תְּכֵלֶת,
שֶׁמֶשׁ אָבִיב בָּם רוֹחֶצֶת
תִּזְרוֹם אוֹרוֹת כַּשּׁבֹּלֶת.
וּבִתְהוֹמוֹת יָם הָאוֹרָה

------------------
שִׁירָתִי /
הֲתֵדַע מֵאַיִן נָחַלְתִּי אֶת-שִׁירִי? –
בְּבֵית אָבִי הִשְׁתַּקַּע מְשׁוֹרֵר עֲרִירִי,
צָנוּעַ, מִסְתַּתֵּר, הַנֶּחְבָּא אֶל-כֵּלִים,
מִתְלוֹנֵן בִּנְקִיקִים, שְׁכַן סְדָקִים אֲפֵלִים.
וַיֵּדַע הַמְּשׁוֹרֵר רַק פִּזְמוֹן קָבוּעַ,
שִׁיר תָּמִיד יְחִידִי וּבְנֻסָּח יָדוּעַ.
וּמִדֵּי נֶאֱלַם לְבָבִי, וּלְשׁוֹנִי
מִמַּכְאוֹב נֶעְכָּר אֶל-חִכִּי דָבֵקָה,
וּבְכִי עָצוּר מָעוּךְ הִתְאַפֵּק בִּגְרוֹנִי –
וּבָא הוּא בְשִׁירוֹ עַל-נַפְשִׁי הָרֵיקָה.
זֶה הָיָה הַצְּרָצַר מְשׁוֹרֵר הַדַּלּוּת.

------------------
וְרַבָּה הַמַּחֲנֶה וּגְדוֹלָה, וְאֵין מִסְפָּר, וְאֵין קֵצֶה לַגְּוִיָּה, 
וּמְגֻלִּים פְּנֵי כֻלָּם שָׁמַיְמָה וְגַבּוֹת עֵינֵיהֶם זְעוּמוֹת – 
וְנִצְּתָה הַשִּׂנְאָה הַכְּבוּשָׁה מִנָּחָשׁ הַקַּדְמוֹנִי עַד-הֵנָּה 
וּתְהִי לְשַׁלְהֶבֶת יְרֹקָה בְּעֵינֵי הַפֶּתֶן הַלְּטוּשׁוֹת. 
וְרֶטֶט שֶׁל-זַעַם יַעַבְרֶנּוּ מֵרֹאשׁוֹ עַד-זְנָבוֹ הַמְּפַרְכֵּס; 
וְהִנֵּה הוּא שׁוֹחֶה קוֹמָתוֹ, וְכֻלּוֹ זָע רוֹחֵף וְתוֹסֵס, 
נָטוּי כְּעֵין מַטֵּה זַעַם עַל גַּבֵּי הֶחָלָל הַקָּרוֹב, 

------------------
אַחַי וְרֵעָי! הִנֵּה אֲנִי נָדַרְתִּי לָכֶם עֵזֶר,
וּרְאוּ, מִיֶּדְכֶם אַתֶּם אָנֹכִי אֶשְׁאָלֶנּוּ.
אַלְלַי, נִגְזְלָה חֶמְדַּת נַפְשִׁי וַתְּרֻחַק מִמֶּנִּי.
מִי יַגִּיד אֵיפֹה כְלָאָהּ הָאַכְזָר וַיִּסְגְּרֶנָּה,
וּמַה-יִּתְנַכֵּל לָהּ בִּזְדוֹנוֹ? אוּלַי יִכְפֶּנָּה
לָתֵת לַנִּתְעָב בְּעֵינֶיהָ תִּפְאֶרֶת עֲלוּמֶיהָ.
בִּי, אַל-נָא תַעַזְבוּנִי, עִזְרוּנִי וַאֲמַלְּטֶנָּה.
לוּ יְדַעְתֶּם אַהֲבָתָהּ אֶתְכֶם. אַךְ כִּגְמוּל יָדֶיהָ
תָּשִׁיבוּ לָהּ בֶּאֱחֹז יֶדְכֶם בִּגְלָלָהֹ בַּנָּשֶׁק.

------------------
הַבֹּקֶר אוֹר, וּמַקְהֲלוֹת רִבֲבוֹת כַּנְפֵי רְנָנִים וּפִיפִיוֹת צִפֳּרִים הִצְהִילוּ אֶת-הַיַּעַר וּמְלוֹאוֹ וַיַּרְנִינוּ עֳפָאֵי כָל-עֵץ וָשִׂיחַ, וַתַּעַל זִמְרָתָם הָאַדִּירָה הַשָּׁמַיְמָה, וַתִּתַּךְ כְּמִטְרוֹת זָהָב וְכִבְרַד פְּנִינִים עַל הַדֶּשֶׁא הַטָּלוּל.
וַיַּעֲמֹד הַיַּעַר רָטֹב וְרַעֲנָן, אֵיתָן וְדָשֵׁן, שַׂגִּיא צַמָּרוֹת וּרְוֵה לְשַׁד, רוֹחֵץ רֹאשׁוֹ בְזֹהַר שֶׁמֶשׁ וְטוֹבֵל רַגְלָיו בִּרְסִיסֵי הַדֶּשֶׁא, וְכָל-פָּנָיו וּקְרָבָיו נוֹהֲרִים וְרוֹחֲפִים מִגִּיל.

------------------
עוֹד לִבּוֹ וְכֹל-קְרָבָיו הוֹמִים לנַּעֲרָה – וְהִנֵּה הֶאָח! רָאֲתָה עֵינוֹ אֶת-בַת הַחֲמֻדוֹת שֵׁנִית! וְאוּלָם לֹא מִבַּעַד לָאֶשְׁנָב נִשְׁקְפָה אֵלָיו הַפָּעַם, כִּי מֵעַל גַּג הַמִּגְדָּל הוֹפִיעָה.
שָׁם בִּמְרוֹמֵי הַצְּרִיחַ, מוּל זֹהַר שֶׁמֶשׁ, הִיא טוֹפֶפֶת דוּמָם, זַכָּה וּמְאִירָה כְּעַב קְטַנָּה וּצְחוֹרָה הַדָּאָה עַל-פְּנֵי תְכֵלֶת הָרָקִיעַ, וּפָנֶיהָ יַזְהִירוּ מִתּוֹךְ בֹּר שַׂלְמוֹתֶיהָ הַלְּבָנוֹת כִּפְנֵי מַלְאַךְ אֱלֹהִים מֵעַרְפִלֵּי טֹהַר. 

------------------
וְהַבַּחוּרִים מְטַפְּסִים וְחֹתְרִים, מְטַפְּסִים וְעוֹלִים.
וְהִנֵּה הֵם עִם-הָרֹאשׁ… וְהִנֵּה שַׁוְעַת הָעֲלָמוֹת עוֹלָה מֵעֵבֶר הַמִּשְׁבָּר – וּפִתְאֹם נִבְקַע הָהָר תַּחְתָּיו וַיֵּחָצֶה לְגֵיא צַלְמָוֶת – וַיַחֲלִיקוּ הַבַּחוּרִים בְּמוֹרַד הַמְּצוּלָה הַפְּתוּחָה.
וְשָׁם, בְּתַחְתִּיּוֹת שְׁאוֹל, נִפְגְּעוּ רָאשֵׁיהֶם בְּרָאשֵׁי הָעֲלָמוֹת, אֲשֶׁר צָפוּ גַּם-הֵן כְּנֶגְדָּם… 
וּדְמָמָה כְבֵדָה, מְנוּחַת שׂבַע לָאֲבָדוֹן, רָבְצָה פִתְאֹם עַל-הַנָּהָר.

------------------
הַגְּדִי בְּבֵית הַמְּלַמֵּד
אָלֶף, בֵּית, גִּימֶל, דָּלֶת –
מִי זֶה בָּא בְּסַף הַדֶּלֶת?
הֵא, וָו, זַיִן, חֵית –
גִּדְיִי? – מַה-לּוֹ פֹּה כָּעֵת?
גִּדְיִי בָּא אֵלַי בְּטַעֲנָה:
חוּס נָא, רַחֵם-נָא, הוֹשַׁע-נָא!
כְּבָר גָּדַלְתִּי, בָּרוּךְ הַשֵּׁם,
וְטֶרֶם אֵדַע צוּרַת מֵם,
אוֹיָה לִי, כִּי יָתוֹם אָנִי,
עוֹד מְעַט וְצִמְּחָה זְקָנִי.
עוֹד מְעַט וְצִמְּחוּ קְרָנָי –
וְעַתָּה אֵיכָה אֶשָּׂא פָּנַי?
עַל-כֵּן בָּאתִי: רַחֵם, חֹן,
קוּם לַמְּדֵנִי שְׂפַת הַצֹּאן.
הָמָה לִבִּי לוֹ וָאֶקַּח

------------------
גַּל כָּנָף וַחֲשֹׂף מָתְנַיִם – הַאֵין חֶרֶב נוֹקֶמֶת זוֹמֶמֶת גַּם לִי מְצֻמֶּדֶת לְךָ שָׁם מִתַּחַת לְמַדֶּיךָ? אֲבוֹתֵינוּ צָרְרוּ איש אֶת-אָחִיו וְאֵינָם, גַּם שִׂנְאָתָם גַּם קִנְאָתָם כְּבָר אָבְדָה אִתָּם – הֲנִשְׁמֹר אֲנַחְנוּ, בְּנֵיהֶם אַחֲרֵיהֶם, אֶת-עֶבְרָתָם נֶצַח? וּרְאֵה גַּם רְאֵה: הִנֵּה צָהֳלַת רֵעִים וּמְשׂוֹשׂ דּוֹדִים יֶהֱמְיוּן מִסָּבִיב לְךָ וּמַעְיָנוֹת שָׂשֹׂון יִזְרְמוּ בְשָׁאוֹן עָלֵז כְּנַחַל אֵיתָן– הֲיַעֲמֹד לִבֶּךָ בִּפְנֵיהֶם? הַתִתְפָּאֵר לָשִׁית מַעְצוֹר לָהֶם? 
------------------
וּלְהַשְׁבִּית, כְּתוֹכַחַת צֶדֶק עֲלֵי עָוֹן וָפָשַׁע,
לְמִשְׁפְּטֵי חֻפְשָׁתֵנוּ הָעַתִּיקִים שְׁאָר וָזֵכֶר.
גַּם-יֶדְכֶם אַתֶּם מֵהָנִיף גַּרְזֶן לֹא-קָצָרָה,
חִזְקוּ וִהְיוּ לַאֲנָשִׁים וְלֵאלֹהִים עֹז וָיֶשַׁע.
אִשָּׁה! נוֹרָא מְאֹד זַעַם הַחֶרֶב, מִי יְכִילֶנּוּ!
הַשְׁמֵד תַּשְׁמִיד בְּעָבְרָהּ רוֹעִים עַל-עֶדְרֵיהֶם יָחַד.
זַעַם אֱלֹהִים נִשָּׂא וּלתוֹכַחְתּוֹ נַאֲרִיךְ רוּחַ,
אַךְ-עֹשֶׁק אָדָם וַחֲמָסוֹ – אוֹתָם לֹא-נוּכָלָה.
הַבַּיִת הֶחָדָשׁ, הֲכִינוֹתִיו לִמְשׂוֹשׂ עֵינָיִךְ –

------------------
בָּטוּחַ בַּאֲמִתּוֹ וּבְדַעַת אֲחֵרִים לֹא-תָלוּי,
דּוֹרֵךְ בִּשְׁבִילוֹ הַמְּיֻחָד, בְּהִיר-עַיִן וְתַקִּיף,
נוֹשֵׂא גַחַלְתּוֹ בִּלְבָבוֹ לִפְנַי וְלִפְנִים
וְשׁוֹמֵר הַנִּיצוֹץ הָאַחֲרוֹן שֶׁל-הָאֱלֹהִים –
רְאִינוּךָ כְּכוֹכָב מֶרְכָּזִי הַנּוֹצֵץ וּמַקִּיף
גַּלְגִּלּוֹ – וּמוֹשֵׁךְ אֶת-כּוֹכְבֵי לִוְיָתוֹ מִסְּבִיבוֹ,
מְשַׁעְבְּדָם מֵרָחוֹק בְּכֹחַ נֶעְלָם לִנְתִיבוֹ;
וְיֵשׁ אֲשֶׁר יִבְדְּקוּ נַפְשָׁם לְאוֹרְךָ, וְרָאוּ
וְהִנֵּה גַם-הַרְבֵּה מֵאוֹרָם מִמְּךָ וּבְשֶׁלְּךָ הוּא.

------------------
מִזְחֶלֶת
לְאָן הַמִּזְחֶלֶת?
– יְשָׁרָה לִי דֶרֶךְ:
אֶל גִּבְעוֹת הַשֶּׁלֶג
אֶל הָרֵי הַקֶּרַח.
בֵּינֵיהֶם יָם קָרוּשׁ –
וּכְפֶשַׂע מִשָּׁם
לַדֻּבִּים הַלְּבָנִים
וַחֲתוּלֵי-הַיָּם.

------------------
יִפְרֹשׂ אֶת-כְּנָפָיו וְנַעֲלָה, הִתְנוֹפֵף וְרוּם כְּלַפֵּי מָעְלָה, 
וְהִכָּה גַּל אַדִּיר בַּמָּרוֹם וּלְעֻמַּת גְּאוֹן שֶׁמֶשׁ יַצְרִיחַ, 
רָם וּמִתְנַשֵּׁא שְׁחָקִים וּבְזֹהַר רָקִיעַ יִתְעַלָּם. 
וּזְמַן רַב עוֹד תִּרְעַד מִלְּמַטָּה, אֲחוּזָה בְּחֻדּוֹ שֶׁל-רֹמַח, 
אַחַת מִנּוֹצוֹת הַנֶּשֶׁר, שֶׁנָּשְׁרָה וְאָבִיהָ לֹא-יָדָע; 
וַעֲזוּבָה וִיתוֹמָה שָׁם תְּפַרְפֵּר וְתַזְהִיר עַד-נָפְלָהּ לָאָרֶץ – 
וְשָׁבָה הַדְּמָמָה כְּשֶׁהָיְתָה וְשָׁכְבוּ אַדִּירִים וְאֵין מַחֲרִיד. 

------------------
יוֹם יוֹם, בֹּקֶר וָעֶרֶב, כְּדָת שִׁבְעַת יְמֵי הָאֵבֶל,
אֶל הַמָּקוֹם הַזֶּה יִתְלַקֵּט לִתְפִלַּת-נְכָאִים חֲטוּפָה
מִנְיַן חֵלְכָּאִים אֲסוּפֵי מֵרְחוֹב וּשְׂכִירֵי פְרוּטוֹת,
וּבְהָרֵם בַּעַל-הַתְּפִלָּה קוֹלוֹ בְּבִרְכַּת “מְחַיֵּה הַמֵּתִים”,
וְהִתְעוֹרְרָה שַׁלְהֶבֶת הַפְּתִילָה, וְהִשְׁתַּרְבְּבָה וְעָלְתָה כֻלָּהּ,
וּמַרְאֶהָ כִּלְשׁוֹן זָהָב שָׁחוּט קְטַנָּה וּמְרוּטָה,
אַךְ פִּתְאֹם תִּתַּר, תִּתְחַלְחַל וְהִתְנוֹדְדָה כַּשִּׁכּוֹר:
זָע הַוִּילוֹן בַּחַלּוֹן וְרוּחַ קַלָּה חָלָפָה,

------------------
מִפֹּה וָהָלְאָה וּמִפֹּה וָמָעְלָה
רַק לַיְלָה, לַיְלָה, לָיְלָה –
וּכְצֵל עַל-צֵל וּכְצֵל מִקֶּרֶב צֵל
יָשׁוּטוּ צְלָמִים אִלְּמִים בִּתְהוֹם הַלֵּיל.
וּכְמוֹ שְׁתֵּי עֵינַי נֶחְטְפוּ, וּכְאִלּוּ
אֶת-רֹאשִׁי פִּתְאֹם מֵעָלַי הִבְדִּילוּ
בְּקַרְדֹּם חַד וְכָבֵד – כֹּה חִתֵּלָה
כֹּל סְבִיבִי בַּחֲתֻלָּתָהּ הָאֲפֵלָה
וַתְּכַס מִפָּנַי כָּל-הַיְּקוּם, אֲפִלּוּ
דְּמוּת בֵּית-הַכְּנֶסֶת עֵינַי לֹא הִצִּילוּ,
זֶה הָעֲנָק הַסֹּכֵךְ בְּקוֹמָתוֹ
הַכְּפוּפָה כָּל-הַבָּתִּים בִּשְׁכֻנָּתוֹ.

------------------
הָיָה מִקְסַם שָׁוְא וַחֲלוֹם?
לֹא, תַּמָּתִי! כִּי אָהַבְתִּי
וָאֹהֲבֵךְ בֶּאֱמוּנָה;
גַּם כִּי שַׁבְתִּי מֵאַחֲרָיִךְ –
מֵאַהֲבָה זֹאת עָשִׂיתִי:
זַכָּה אַתְּ מִהְיוֹת לִי חֲבֶרֶת,
קְדוֹשָׁה אַתְּ מִשֶּׁבֶת עִמִּי;
אַתְּ הֲיִי לִי אֵל וּמַלְאָךְ,
לָךְ אֶתְפַּלֵּל וְאֶעֶבְדֵךְ;
אַתּ הֲיִי לִי זִכְרוֹן קֹדֶשׁ;
זִרְחִי לִי בְּאוֹר הַחַמָּה,
רִמְזִי לִי מִכּוֹכַב מָרוֹם,
קִרְאִי לִי מֵהַלְמוּת לִבִּי
וּבִרְסִיס דִּמְעָתִי רְעָדִי –
לֹא! לְעָבְדֵךְ אֵל בְּרָאָנִי!
דִּמְעַת לֵילִי, רֹאשׁ אַנְחוֹתַי,

------------------
אָכֵן עָשָׂה עִמָּנוּ חֶסֶד וּצְדָקָה, אֶפֶס
הַבֵּן בַּמֶּה יִתְהַלָּל? הֲקַיֵּם קִיַּם בְּיָדֵנוּ
אִגֶּרֶת מִשְׁפְּטֵי חֻפְשָׁתֵנוּ כַּאֲשֶׁר קִיְּמוּהָ
כָּל-הַמְּלָכִים שֶׁלְּפָנָיו? הֶעָשָׂה מִשְפַּט צֶדֶק
לָעָם? הֶעָמַד לִימִין עָשׁוּק? וּבַצַּר לָנוּ
וַנִּשְׁלַח אֵלָיו מַלְאָכֵינוּ – הַהִטָּה אֹזֶן
לְקוֹלָם? אַף לֹא-אַחַת מֵאֵלֶּה עָשָׂה הַמֶּלֶךְ
עִמָּנוּ, וְלוּלֵא יָדֵנוּ אֲנַחְנוּ הִיא סְמָכָתְנוּ,
כִּי-עַתָּה צָרָתֵנוּ עַד-לִבּוֹ לֹא נָגָעָה.
הַהוּא לִבְרָכָה יִזָּכֵר? לֹא בְרָכָה וָחֶסֶד

------------------
וַיִּשּׂא אֵלֶיהָ עֵינָיו בְּרַחֲמִים וּלְבָבוֹ חִשּׁב לְהִשּׁבֵר.
וַיְכַחֵשׁ וַיֹּאמַר:
“אֵין דָּבָר, אִשְׁתִּי.
אַךְ רוּחַ רָעָה הִיא וְתַעֲבוֹר.”
וַתְּדַבֵּר אֵלָיו הַאִשּׁה טוֹבוֹת וַתִּפְצַר-בּוֹ לֶאֱכֹל וְלִשְׁתּוֹת, וַתַּעֲמוֹל לִפְתֹּחַ פִּיו, אַךְ עֻזִּיאֵל הֶחֱרִישׁ בִּיגוֹנוֹ וְלֹא נָגַע בְּכָל אֲשֶׁר הֵבִיאָה לְפָנָיו אִשְׁתּוֹ עַל הַשּׁלְחָן, וַיֵּשֶׁב קוֹדֵר וּמַשְׁמִים כָּל-הָעֶרֶב.

------------------
"אֲנָשִׁים סוֹחֲרִים אֲנַחְנוּ, אֲשֶר נִקְרִינוּ אִישׁ מֵאַרְצוֹ ואִישׁ מֵעַמּוֹ אֶל מָקוֹם אֶחָד. וַנַּעַשׂ שְׁלָשְׁתֵּנוּ יַד אַחַת וַנְּפָרֵשׁ יַחְדָּיו בִּסְפִינָה אֶחָת, וּסְחַר יָדֵנוּ אִתָּנוּ, צָרוּר כֻּלוֹ בְּשַׂקִּים, מַעֲשֵׂה כֶסֶף וְזָהָב מְלֶאכֶת מַחֲשֶׁבֶת, אַבְנֵי חֵפֶץ וַעֲדָיֵי יְקָר וְכָל-רָאשֵׁי בְשָׂמִים. וַיְהִי אֲנַחְנוּ שָׁטִים בַּיָּם, וְסוּפָה עַזָּה הִתְחוֹלְלָה וַתָּשֶׂם אֶת-הַיָּם כַּמֶּרְקָחָה וַתְּטַלְטֵל אֶת-הַסְּפִינָה בֵין מִשְׁבָּרָיו לְלֹא נָתִיב וּלְלֹא דָרֶךְ. 
------------------
חֵלֶק כְּחֵלֶק נִמְשֹׁכָה, אוּלַי יֵקַל-לוֹ בִּגְלָלִי –
אֶפֶס כִּי קָצְרָה יָדִי מְאֹד וּתְפִלָּתִי בְחֵיקִי כָלָתָה,
וְהוּא גַלְמוּד כְּשֶׁהָיָה שֵׂרַךְ נְתִיבוֹ, נְתִיב הַתְּלָאָה,
שָׁחָה לֶעָפָר נַפְשׁוֹ מֵרֹב נֵטֶל וְאַמֵּץ כֹּחַ,
וּבְהָעֵק הַמַּשָּׂא מְאֹד – לֹא עָמַד לִבּוֹ, כִּי נִשְׁבַּר,
וַיִּפֹּל תַּחְתָּיו פִּתְאֹם וַיָּמָת בַּחֲצִי יָמָיו.
כְּתוֹא מִכְמָר, עַל אֵם הַדֶּרֶךְ, כָּרַע נָפַל אָבִי.
נָפַל וְלֹא הוֹסִיף קוּם.
וּבְיַרְכְּתֵי בֵית-הָעוֹלָם

------------------
עָרְפּוֹ גִיד בַּרְזֶל, יָדוֹ יַד-אֱמוּנָה, עֵינָיו – חִצִּים מְשׁוּחִים בְּרַעַל לַעַג וְלִבּוֹ אוֹצַר חָכְמָה וּבְאֵר תְּבוּנָה עֲמֻקָּה.
וּבִרְאוֹתוֹ אֶת-הָעִיר רוֹכֶלֶת הַגּוֹיִם עַל הֲמוֹנָהּ וּשְׁאוֹנָהּ וְעַל סַחֲרָהּ וְאֶתְנַנָּהּ וַתִּיטַב בְּעֵינָיו לִתְקֹעַ יָתֵד בָּהּ וְלַחְשׂף כֹּחוֹ וְחָרִיצוּתוֹ בְּמִסְחָר וּבְקִנְיָן, וְהוּא גַּם עָשָׂה וְהִצְלִיחַ, וַיִּגְדַּל וַיֶעֱצַם מְאֹד. 

------------------
וַיַּעֲמֹד הַיֶּלֶד וַיִּקְרָא לִפְנֵי הַמֶּלֶךְ בְקוֹל רָם וְצָלוּל אֶת-כָּל-פָּרָשַׁת דִּבְרֵי הַבְּרִיאָה, מִ“בְּרֵאשִׁית” עַד “וַיְכֻלּוּ”.
וְהַמֶּלֶךְ וְהַשָּׂרִים שוֹמְעִים וְאֵין מֵהֶם מֵבִין בַּדְּבָרִים מְאוּמָה, כִּי זָרָה לָהֶם לְשׁוֹן הַסֵּפֶר.
וַיֹּאמֶר הַמֶּלֶךְ לַיֶּלֶד:
“הֲתֵדַע גַּם לְפָרֵשׁ אֶת-הַדְּבָרִים אֲשֶׁר קָרָאתָ?”
וַיַּעַן הַיֶּלֶד:
“אִם יְהִי אֱלֹהִים עִם פִּי.”

------------------
מַה-קִּצְפּוֹ כִּי אִירָאֶנּוּ? אֲנִי מֵישָׁרִים אֵלֶךְ,
מַה-יַעֲשֶׂה לִי אוֹיֵב?
אֵין שָׂנוּא לוֹ כְּיִשְׁרֵי דָרֶךְ.
יַעַן לֹא-תַשּׂיגֵם יָדוֹ. בִּי – בָּטוּחַ אָנִי –
לֹא יִתְגָּר הַפָּעַם.
הַאֻמְנָם? עַל-מָה בָּטָחְתָּ?
לִפְנֵי יָמִים, בְּעֵת צַיִד, וָאִקָּר בְּעֵמֶק שֵׁכֶן 
עֵמֶק שָׁמֵם מְאֹד, נִשְׁכָּח מִנִּי רָגֶל. עָלִיתִי
בָּדָד בְּמִשְׁעוֹל הָר, מְקוֹם אֵין נְטוֹת: עַל רֹאשִׁי כֵּף סָלַע
וּלְרַגְלַי מִתַּחַת מְצוּלַת שֵׁכֶן הָרוֹתַחַת.
פִּתְאֹם וְהִנֵּה הַנְּצִיב לְפָנָי. בַּמִּשְׁעוֹל מִנֶּגֶד

------------------
הַכְנִיסִינִי תַּחַת כְּנָפֵךְ,
וַהֲיִי לִי אֵם וְאָחוֹת,
וִיהִי חֵיקֵךְ מִקְלַט רֹאשִׁי,
קַן-תְּפִלּוֹתַי הַנִּדָּחוֹת.
וּבְעֵת רַחֲמִים, בֵּין-הַשְּׁמָשׁוֹת,
שְׁחִי וַאֲגַל לָךְ סוֹד יִסּוּרָי:
אוֹמְרִים, יֵשׁ בָּעוֹלָם נְעוּרִים –
הֵיכָן נְעוּרָי?
וְעוֹד רָז אֶחָד לָךְ אֶתְוַדֶּה:
נַפְשִׁי נִשְׂרְפָה בְלַהֲבָהּ;
אוֹמְרִים, אַהֲבָה יֵשׁ בָּעוֹלָם –
מַה-זֹּאת אַהֲבָה?
הַכּוֹכָבִים רִמּוּ אוֹתִי,
הָיָה חֲלוֹם – אַךְ גַּם הוּא עָבָר;
עַתָּה אֵין לִי כְלוּם בָּעוֹלָם –
אֵין לִי דָבָר.

------------------
הַיַּלְדָּה הַצַּדֶּקֶת, בְּאָמְרָהּ בְּלִבָּהּ: “חשֶׁךְ מִסָּבִיב,
אִישׁ לֹא יִרְאַנִּי בְעֵירֻמִּי.”
עוֹדֶנָּהּ עוֹמֶדֶת בְּעֵירֹם וּבְחֹסֶר כֹּל, וּמִן הַשָּׁמַיִם נָפְלוּ
פִתְאֹם כּוֹכָבִים רַבִּים, כּוֹכָב-כּוֹכָב – דִּינָר זָהָב טָהוֹר,
דִּינָרִים טוֹבִים וּכְבֵדִים. עוֹד רֶגַע – וְכֻתֹּנֶת חֲדָשָׁה עָלְתָה
עַל בְּשָׂרָהּ. כְּתֹנֶת בַּד לְבָנָה וּנְקִיָּה. עָמְדָה הַיַּלְדָּה
וְלִקְּטָה אֶת הַדִּינָרִים מְלֹא הַחֹצֶן וְהָיְתָה עֲשִׁירָה כָל יְמֵי
חַיֶּיהָ.
שׁוּעָל וְחָתוּל

------------------
עִם פְּתִיחַת הַחַלּוֹן
כִּמְעַט תָּנֵץ הַחַמָּה, זֶה כְּיוֹם וּכְיוֹמַיִם –
וְהִשְׁכִּימוּ אֶל-תְּרִיסַי הַמּוּגָפִים קַרְנַיִם,
וּכְנִכְלָמוֹת תֶּאֱרֹבְנָה עֲדֵי נָפְלָן בַּחוֹר.
אָז תַּצְנַעְנָה לְהָצִיץ אֱלֵי חֲדַר מִשְׁכָּבִי,
וְכִבְשׂרַת חַג קָ ר וֹ ב תִּדְפֹּק חֶרֶשׁ עַל-לְבָבִי;
קוּמָה, נִרְדָּם! בָּא אוֹר, נָפַל אוֹר!
וּשְׁבִיל זֹהַר יְגֻנַּב גַּם-אֵלַי עַל-הַמִּטָּה.
עַד-שַׁקַּמְתִּי – וַתֶּאֱסֹף הַחַמָּה שַׁרְבִיטָהּ;
גֻּדְּעוּ קַרְנֵי הָאוֹר, הוּעַם נִבְלַע הַשְּׁבִיל –

------------------
וְהַבָּאִים סַבּוּ אֶת-הַמִּגְדָּל וַיַּקִּיפוּהוּ וַיַּחְקְרוּ שִׁבְעָתַיִם אֶת-כָּל-קִירוֹתָיו מִסָּבִיב, חָקֹר וּמַשֵּׁש וְהָרֵחַ הֵיטֵב כָּל-אֶבֶן אֲשֶר בַּקִּיר וְכָל-כָּפִיס אֲשֶר בָּעֵץ וְכָל-אָרִיחַ וּלְבֵנָה, לִרְאוֹת הַאֵין בָּם פֶּרֶץ וָחוֹר? הַאִם לֹא חָלוּ בָם יָדַיִם? אַחֲרֵי כֵן סָבְבוּ וַיָּשוּבוּ אֶל שַׁעַר הַפֶּתַח וַיִּבְחָנוּהוּ גַם אוֹתוֹ עַל בְּרִיחָיו וְעַל מַנְעוּלָיו וְעַל חוֹתְמוֹתָיו – הַאֵין בָּם פְּחֶתֶת מְאוּמָה? 

------------------
עָמְדָה הַשַּׁבָּת נִכְלָמָה, עִוֶּרֶת עֵינָהּ הָאֶחָת –
הִתְפַּלְּצָה הָאִשָּׁה:
"הֲתִבְזֶה, אֵל, מַתַּת אַלְמָנָה? אִם חָטְאָה אֲמָתְךָ –
שַׁבַּתְּךָ מַה-פִּשְׁעָהּ?
מַדּוּעַ נָקַרְתָּ אֶת-עֵינָהּ?" וּבְעָמְדָהּ עֲצוּמַת עֵינַיִם
וּשְׂכוּכַת כַּפַּיִם, סוֹלֶדֶת בְּחִילָה,
רָקְדוּ כְתֵפֶיהָ וּשְׁבִיסָהּ בְּמַחֲנַק הַבֶּכִי
וּבְלַהַט הַתְּפִלָּה.
תְּהוֹמוֹת מִלִּבָּהּ שִׁוֵּעוּ, אִמָּהוֹת וּכְרוּבִים
הִתְיַפְּחוּ מִגְּרוֹנָהּ.
לֹא שָׁמְעָה עוֹד אֹזֶן שֶׁל מַעְלָה, לֹא רָאָה עוֹד כִּסֵּא הַכָּבוֹד

------------------
חֶשְׁכַת רְגָעָיו הָאַחֲרוֹנִים? ‑ אֲדוֹנֵנוּ הַשּׁוֹעַ:
יֶחֱזַק-נָא לְבָבְךָ בֵּאלֹהִים! לֹא עֲזוּבִים אֲנַחְנוּ
כַּאֲשֶׁר אָמָרְתָּ; לֹא-נוֹאַשְׁנוּ כָלָה מִיֵּשַׁע.
מִי יוֹשִׁיעֲכֶם?
יָדֵנוּ אֲנָחְנוּ! הַסְכֵּת וּשְׁמָעָה!
שָׁלֹשׁ הַנָּפוֹת בָּאוּ בִבְרִית גַּם קָשְׁרוּ קֶשֶׁר
לִפְרֹק עֹל הֶעָרִיצִים וּלְגָרְשָׁם מִן-הָאָרֶץ.
הַבְּרִית כְּרוּתָה וּשְׁבוּעַת אֱלֹהִים תְּחַזְּקֶנָה. טֶרֶם
תָּחֵל הַשּׁנָה הַחֲדָשָׁה עוֹד נְבַצַּע זְמָמֵנוּ,
וּבְשָׂרְךָ יִשְׁכָּן-בֶּטַח בְּאֶרֶץ שָׁלוֹם וָחֹפֶשׁ.

------------------
וָאֶגְנֹב אֶת-תַּלְתַּלִּי, בַּר-נִדְרִי, מִשֻּלְחַן אֱלֹהִים, וָאַצְפִּינֵהוּ בְחֵיקִי וָאִמָּלֵט עִמּוֹ, וָאֶשָּׂאֶנּוּ כַּחוֹתָם עַל-לִבִּי יָמִים רַבִּים וָאֶתְלֶנּוּ כְקָמֵעַ עַל-צַוָּארִי.
וַיְהִי כְּשׁוּב תַּלְתַּלִּי לְצַמֵּחַ – וָאוֹצִיאֵהוּ, וָאֶשַּׁק לוֹ, וָאֶזְרֶנּוּ לְרוּחַ – וַהֲשִׁיבוֹתִי אֶת-הַגְּנֵבָה לַשָּׁמָיִם… 
וְעַתָּה רְאִי גַם-רְאִי, הִנֵּה הָתֵל הֵתֵלוּ בִי הַשָּׁמַיִם וּבְכַחַשׁ אַכְזָרִי סְבָבוּנִי.
אֶת-נְעוּרַי, אֶת-הַכֹּל לָקְחוּ מִמֶּנִּי וּמְאוּמָה לֹא-נָתְנוּ לִי כָּפְרָם.

------------------
וְעֵינֵיהֶם, עֵינֵי עֲבָדִים מֻכִּים, אֶל יַד גְּבִירֵיהֶם,
לֵאמֹר: “גֻּלְגֹּלֶת רְצוּצָה לִי, אָב “קָדוֹשׁ” לִי –תְּנָה אֶת תַּשְׁלוֹמֵיהֶם!”
וּגְבִירִים בְּנֵי רַחֲמָנִים מִתְמַלְּאִים עֲלֵיהֶם רַחֲמִים
וּמוֹשִׁיטִים לָהֶם מִבִּפְנִים מַקֵּל וְתַרְמִיל לַגֻּלְגֹּלֶת,
אוֹמְרִים “בָּרוּךְ שֶׁפְּטָרָנוּ” – וְהַקַּבְּצָנִים מִתְנַחֲמִים.
לְבֵית הַקְּבָרוֹת, קַבְּצָנִים! וַחֲפַרְתֶּם עַצְמוֹת אֲבוֹתֵיכֶם
וְעַצְמוֹת אַחֵיכֶם הַקְּדוֹשִׁים וּמִלֵּאתֶם תַּרְמִילֵיכֶם

------------------
וַיִּקֹב אֶת-שֶׁם הַכּוֹבֶסֶת. וַיְמַהֵר הַקָּדִי וַיִּשְׁלַח מִקְצָת נְעָרָיו אֶל בֵּית מְגוּרֵי הָאִשָּׁה אֲשֶׁר נִקְּבָה בְּשֵׁם לִרְאוֹתָה וּלְחָקְרָה. וַיָּבֹאוּ הַנְּעָרִים אֶל בֵּית הָאִשָּׁה וַיִּמְצְאוּהָ שׁוֹקֶדֶת עַל מְלַאכְתָּהּ כְּיוֹם בְּיוֹם, לֹא שֻׁנָּה דָבָר. וַתִּשְׁאַל הָאִשָּׁה אֶת-מְשָׁרְתֵי הַקָּדִי, וְהִיא כְמִתְנַכֶּרֶת: 
“מַה-תְּבַקְשׁוּ בָזֶה?” 
וַיֹּאמְרוּ לָהּ: 
“הַעוֹד לֹא יָצָאת הַיּוֹם מִפֶּתַח בֵּיתֵךְ הַחוּצָה?” 
וַתִּתַּמָּם הָאִשָּׁה וַתֹּאמַר: 

------------------
עוֹד לֶאֱלֹהַ עוֹלָם גָּדוֹל רְחַב יָדָיִם.
וּמִלְּבַד יְלֵל הַיְּשִׁימוֹן, דְּמִי הַצִּיָּה –
תִּרְגַּשׁ תַּחַת שִׁמְשׁוֹ אֶרֶץ יְפֵה-פִיָּה."
וְעַל-פִּסְגַּת נְבוֹ מוּל הַשֶּׁמֶשׁ הַבָּא,
נוֹרָא הוֹד כִּפְנֵי מַלְאַךְ הַקְּרָב,
יַעֲמֹד יְהוֹשֻׁעַ בִּן-נוּן יִתֵּן קוֹל
עַל-רֹאשׁ צְבָאוֹ הֶעָצוּם וָרָב.
קוֹלוֹ יֵצֵא כַּחֵץ, מָלֵא עָצְמָה, עֱזוּז,
דְּבָרוֹ יִבְעַר כַּלַּפִּיד, כָּאֵשׁ;
גַּם-הַמִּדְבָּר הַנּוֹרָא, הַמִּדְבָּר הָרֵיק,
עוֹנֶה אַחֲרָיו: “יִשְׂרָאֵל! קוּם רֵשׁ!”

------------------
וַתִּבְחַר בַּלְקִיס חֲמֵשׁ מֵאוֹת נַעַר וַחֲמֵשׁ מֵאוֹת נַעֲרָה וַתַּלְבֵּשׁ אֶת-הַנְּעָרוֹת כְּלֵי גָבֶר: מְעִילִים וְאַבְנֵטִים, ואֶת הַנְּעָרִים הִלְבִּישָׁה שִׂמְלוֹת אִשָּׁה, וַתָּשֶׂם צְמִידֵי זָהָב עַל יְדֵיהֶם וְשַׁרְשְׁרוֹת זָהָב בְּצַוְּארֵיהֶם וּנְזָמִים וַעֲגִילִים מְשֻׁבָּצִים אֲבָנִים יְקָרוֹת בְּאָזְנֵיהֶם. 
------------------
וַיִּתְחַלְחֲלוּ הַזְּקֵנִים מְאֹד וַיָּמָת לִבָּם. וְהַמֶּלֶךְ נָתֵן בָּהֶם עֵינֵי זַעַם וַיִּשְׁאָל:
“מִי זֶה?”
וְלֹא יָכְלוּ הַזְּקֵנִים לַעֲנוֹת, כִּי נִבְהֲלוּ מְאֹד וַיִּהְיוּ לְאָבֶן. וַיַּעַמְדוּ מַחֲרִישִׁים וְחִוְרֵי פָנִים וְרָאשֵׁיהֶם מֻשְׁפָּלִים אַרְצָה.
וַיִּרְקַע הַמֶּלֶךְ בְּרַגְלוֹ וַיִּקְרָא בְזָעַם:
“הֲלֹא תַעֲנוּנִי, וְאִם אַיִן נְתָחִים תֵּעָשׂוּ!”
וַיִּפְּלוּ הַזְּקֵנִים אַפַּיִם אָרְצָה, וְהֵמָּה יְרֵאִים וַחֲרֵדִים מְאֹד, וַיֹאמֵרוּ:

------------------
הָאַכְזָר! בְּזַעְפּוֹ עַל-הָאָרֶץ שְׁלָחֲךָ אֵלֶיהָ
רְק לְמַעַן עֲשׂוֹת בָּהּ, וְלוּא בְיָד חֲזָקָה, מִשְׁפָּט וָצֶדֶק,
אַךְ לֹא לְהִתְעַלֵּל בָּהּ בִּזְדוֹן לֵב וּבְמֵצַח נְחֹשֶׁת,
וּבְאֵין מַכְלִים כַּסּוֹת פָּנֶיהָ מֻטֶּה וָפָרֶץ ‑
עוֹד חַי אֵל נָקָם וְשִׁלֵּם וְיֵשׁ אֵל שׁוֹפֵט בָּאָרֶץ.
עֲלֵה נָא אֵפוֹא, רֹאשׁ מְסִבֵּי עֱנוּת נַפְשִׁי וּמְרוּדֶיהָ,
חֹסֶן כָּל-יֹשְׁעִי עַתָּה וִיקַר כָּל-סְגֻלּוֹת אָרֶץ!
הִנְנִי מַצִּיב לְךָ מַטָּרָה, לֹא מָצְאוּ עַד-עַתָּה

------------------
וַיֵּצֵא עִם-שֶׁמֶשׁ יוֹם עַזִּיז וּמְסֻמָּר 
וְכֹחַ עוֹלָמִים בּוֹ חָסוּם וּמְשֻׁמָּר. 
וְעוֹד תְּלוּיִם בָּאַוֵּר צַחְצוּחֵי הַזִּיו 
מִנִּשְׁמַת אֱלוֹהַּ, מֵאֵד רוּחַ פִּיו. 
וְאוֹר בֹּקֶר מִסְתַּנֵּן עֲלֵיהֶם בִּיקָרוֹ, 
וְנִטַּל כָּל-חֻמּוֹ וְנִשְׁאַר זָהֳרוֹ. 
וְאֵין סוֹף לַלַּבְנוּנִית וְלַזֹּהַר אֵין קֵץ, 
מִתַּחְתִּית עַד-רוֹם וּמִבַּיִת עַד-עֵץ. 
וְהַשֶּׁלֶג בִּשְׁלֹשׁ עֶשְׂרֵה נָפָה מְנֻפֶּה, 
כַּזְּכוּכִית הַלְּבָנָה עַל-כֻּלָּם מְצֻפֶּה. 
וְהַגַּגּוֹת כְּכוֹבְעֵי הַשַּׁיִשׁ מַרְאִיתָם, 

------------------
אֶת-הַחֵץ הַזֶּה יָעֹד יָעַדְתִּי לְלִבְּךָ אָתָּה,
לוּא קָרָה אָסוֹן וַיִּפְגַּע הָרִאשׁוֹן בַּיֶּלֶד.
וְזֶה אֲשֶׁר-לְךָ ‑ אִלּוּ יְרִיתִיו, הָאֱמוּנָה, אִם-הֶחֱטֵאתִי!
טוֹב ונָאֶה, טֶל! אֶת-נַפְשְׁךָ הֵן עָרַבְתִּי אֵלֶיךָ
וְיָד לֹא-תִהְיֶה בָּךְ. הָאַבִּיר מוֹצָא שְׂפָתָיו קֹדֶשׁ ‑
אַךְ-מִדַּעְתִּי מַחֲשַׁבְתְּךָ הָרָעָה עָלַי עָתָּה,
וּטְמַנְתִּיךָ בִּמְקוֹם סֵתֶר אֲשֶׁר-לֹא יַחְדֹּר שָׁמָּה
אוֹר הַשּׁמֶשׁ יוֹמָם וְנֹגַהּ הַיָּרֵחַ לָיְלָה,
שָׁם בַּחֹשֶׁךְ תְּכֻסֶּה וְלֹא יְבַעֲתוּנִי עוֹד חִצֶּיךָ.

------------------
לֹא פָקַדְתִּי אֶת-נָוִי:
אִשְׁתִּי, בָּנַי, שֶׁיִּחְיוּ –
וֵאלֹהִים הוּא יוֹדֵעַ,
מַה-יִּתְעַטֵּף לְבָבִי,
הֲמוֹן מֵעַי, גַּעְגּוּעַי
עַל-מַחֲמַדֵּי בַת-עֵינִי –
עַל-אֶפְרֹחַי הַקְּטַנִּים,
עַל-זוּגָתִי הַצְּנוּעָה
מָרַת צִפָּה שֶׁתִּחְיֶה.
אַךְ מָה אוּכַל עֲשֹׂה?
וּבַמְּרוֹמִים שָׂהֲדִי
כִּי לֹא-אוּכַל, לֹא-אוּכַל,
לִרְאוֹת רֵיקָם אֶת-פְּנֵיהֶם,
טֶרֶם אֶקְבֹּץ עַל-יָדִי
שְׁקָלִים תַּ"'ק בִּמְזֻמָּנִים,
הוּא הַסָּךְ שֶׁהִתְנֵיתִי,
בְּהִפָּרְדִי מִבֵּיתִי,
עִם-זוּגָתִי הַצְּנוּעָה

------------------
וַיִּשְׂכֹּר פּוֹעֲלִים, וַיְצַוֵּם לְיַסֵּד אֶת-הַבַּיִת בְּאַבְנֵי הֶחֳרָבוֹת אֲשֶׁר בְּהַר צִיוֹן, עיר דָּוִד, הוּא מְקוֹם קִבְרֵי מַלְכֵי בֵּית דָּוִד לְפָנִים.
וַיֵּלְכוּ שָׁמָּה שְׁנַיִם מִן הַפּוֹעֲלִים לְהַסִּיעַ אֲבָנִים, וַיְהִי הֵם מְרִימִים אֶבֶן אַחַת גְּדוֹלָה, וְהִנֵּה פִי מְעָרָה תַחְתָּהּ.
וַיֹאמְרוּ אִישׁ אֶל אָחִיו; הָבָה נֵרְדָה אֶל הַמְּעָרָה וּנְחְפְּשָׂה בָהּ.
אוּלַי נִמְצָא שָׁם מַטְמוֹן.

------------------
בֵּין מְצָרֵי שְׁאוֹל וּמְצוּקוֹת שַׁחַת, בֵּין עַקְרַבִּים –
תַּנְחוּמוֹת אֵל, בִּטָּחוֹן, עָצְמָה, אֹרֶךְ רוּחַ
וְכֹחַ בַּרְזֶל לָשֵׂאת יַד כָּל-עָמָל, שֶׁכֶם
הַנָּטוּי לִסְבֹּל חַיֵּי סְחִי וּמָאֹס, לִסְבֹּל
בְּלִי קֵץ, בְּלִי גְבוּל, בְּלִי אַחֲרִית –
אִם-תֹּאבֶה לִרְאוֹת אֶת-הַחֵיק אֵלָיו נִשְׁפָּכוּ
כָּל-דִּמְעוֹת עַמְּךָ, לִבּוֹ, נַפְשׁוֹ וּמְרֵרָתוֹ –
מְקוֹם כַּמַּיִם נִתְּכוּ, פָּרְצוּ שַׁאֲגוֹתָיו,
שְׁאָגוֹת הַמַּרְגִּיזוֹת בֶּטֶן שְׁאוֹל תַּחְתִּיּוֹת,

------------------
הַתַּהְפּוּכָה
א. הַתַּהְפּוּכָה
עַד הַיּוֹם לֹא נוֹדַע לָמָּה
קָצַף שַׂר הָאֵשׁ רַב קֶצֶף,
וּמַדּוּעַ פָּרַץ חֻקּוֹ
יַם הָאֵשׁ מֵעָל וַיָּצֶף –
נַהֲרֵי נַחֲלֵי לַהַב פְּלָדוֹת
עַל אֲפִיקָיו זָרְמוּ זָרֹם –
הֲבָאֵלִים חָרָה אַפְּךָ,
שַׂר הָאֵשׁ? אִם גַּנַּב מָרוֹם,
פְּרוֹמֵטֵיאוּס, בָּא וַיִּגְנֹב
רִצְפַּת-אֵשׁ בְּמֶלְקָחַיִם?
אַךְ אִם כֹּה אוֹ כֹה הַדָּבָר –
דְּלֵקָה נָפְלָה בַּשָּׁמַיִם!
בַּשָּׁמַיִם דְּלֵקָה נָפְלָה –
הוֹי, מַה-גָּדְלָה הַמַּהְפֵּכָה!
כָּל הָאָרֶץ אָז הֵרִיחָה

------------------
שְׁנֵי הַפּוֹעֲלִים אֲשֶׁר הָרְסוּ לִרְאוֹת בַּמְּעָרָה
וְאַנְשֵׁי יְרוּשָׁלַיִם מִשָּׁבֵי הַגּוֹלָה יְסַפְּרוּ עַל קִבְרוֹת מַלְכֵי בֵּית דָּוִד כַּדְּבָרִים הָאֵלֶּה: יָמִים רַבִּים אַחֲרֵי גְלוֹת הָאָרֶץ לֹא יָדַע אִישׁ מְקוֹם קִבְרוֹת הַמְּלָכִים אַיֵהוּ, כִּי בִּגְבֹר הַחֻרְבָּן בָּאָרֶץ נִשְׁכַּח הַמָּקוֹם מִלֵּב וַיֹּאבַד כָּל-זֵכֶר לוֹ.
וַיְהִי מִקֵּץ יָמִים רַבִּים וַיָּבֹא הַכֹּמֶר הַגָּדוֹל מִן הַגּוֹיִם הַמּוֹשְׁלִים בִּירוּשָׁלַיִם לִבְנוֹת לוֹ בֵית תְּפִלָּה.

------------------
וַיַּעֲמֹד הָאִישׁ וְהוּא מַבִּיט מִשְׁתָּאֶה,
וַיִּקֹּד וַיֵּלֶךְ.
וְאִם-אֶחֱרוּ, אַךְ דָּפְקוּ עַל-פִּתְחוֹ הַנְּצוּרוֹת –
וְהוּא לֹא אֲסָפָן,
וַיְתָעֵב כְּאֶחָד עֹז נֶפֶשׁ הַכְּלָבִים
עִם-צִדְקַת לֵב שָׁפָן.
וַעֲלִיַּת קִיר קְטַנָּה לָאִישׁ הַהוּא הָיְתָה,
וְלָהּ אֶשְׁנָב קָטָן,
וַתְּהִי לוֹ לְנַפְשׁוֹ, וְלֹא-יָדַע בָּהּ מַלְאָךְ,
וְלֹא-שָׁלַט בָּהּ שָׂטָן.
וְלָאִישׁ תְּפִלָּה אַחַת, וְהָיָה בַּצַּר לוֹ,
וַיְהִי עוֹלֶה שָׁמָּה,
צוֹנֵחַ לָאֶשְׁנָב וְרוֹעֵד וְלוֹהֵט –
וּמְפַלֵּל בִּדְמָמָה.

------------------
מֵינִיקָה חֶרֶשׁ אֶת-שָׁרָשָׁיו וּמֵימֶיהָ יִשְׁלוּ;
כְּאִלּוּ שְׂמֵחָה הִיא בְחֶלְקָהּ דּוּמָם
שֶׁזָּכְתָה לִהְיוֹת רְאִי לַחֲסִין הַיַּעַר.
וּמִי יוֹדֵעַ, אוּלַי חוֹלְמָה הִיא בַּסָּתֶר,
כִּי-לֹא רַק-צַלְמוֹ עִם יוֹנַקְתּוֹ בָּהּ –
אַךְ כֻּלּוֹ גָדֵל הוּא בְּתוֹכָהּ.
וּבְלֵיל יָרֵחַ –
בִּרְבֹץ תַּעֲלוּמָה כְבֵדָה עַל הַחֹרֶשׁ,
וְאוֹר גָּנוּז חֲרִישִׁי זוֹלֵף בֵּין עֳפָאָיו
הִתְגַּנֵּב וַעֲבֹר עַל גְּזָעָיו,
וְרוֹקֵם שָׁם בַּכֶּסֶף וּבַתְּכֵלֶת
אֶת-רִקְמוֹת פְּלָאָיו –

------------------
דְּעוּ, כִּי גִבּוֹרֵי חֵילִי הֵם הָרוּחוֹת והַשּׁדִים אֲשֶר יְחַנְּקוּ אֶתְכֶם עַל מִטּוֹתֵיכֶם בְּחַדְרֵי מִשְׁכַּבְכֶם, וְרִכְבִּי – חַיַּת הַשָּׂדֶה אֲשֶר תְּשַׁכֵּל אֶתְכֶם בְּעָרֵיכֶם, וּפָרָשַׁי – עוֹף הַשָּמַיִם אֲשֶר יֹּאכַל אֶת-בְּשַׂרְכֶם מֵעֲלֵיכֶם."
כִּשְׁמֹעַ הַמַּלְכָּה אֶת-דִּבְרֵי הָאִגֶּרֶת וַתֶּחֱרַד חֲרָדָה גְדוֹלָה, וַתִּשְׁלַח יָדָהּ בִבְגָדֶיהָ וַתִּקְרָעֵם. וַתֶּאֱסֹף אֵלֶיהָ אֶת-כָּל-הַחֲכָמִים והַזְּקֵנִים וַתַּגֵּד לָהֶם אֶת-דִּבְרֵי הָאִגֶּרֶת. 
------------------
וַתְּנַקֵּר הַדּוּכִיפַת בְּפִיהָ בַּזְּכוּכִית מִחוּץ וְגוֹזָלֶיהָ נִקְּרוּ לְעֻמָּתָהּ מִבַּיִת, וְאֵין פּוֹתֵחַ: סָגְרָה עֲלֵיהֶם הַזְּכוּכִית. וַתֵּרוֹם הַדּוּכִיפַת וַתָּעָף וַתֵּעָלֵם וְאַחֲרֵי-כֵן שָׁבָה וּבְפִיהָ הַשָּׁמִיר, וַתְּשִׂימֵהוּ עַל הַזְּכוּכִית לְבַקְעָהּ. וַיָּקָם אַחַד הַצַּיָּדִים מִן הַמַּאֲרָב וַיְקַלַּע בָּהּ צְרוֹר אָבֶן – וַיִּפֹּל הַשָּׁמִיר מִפִּיהָ וַיָּבֹאוּ וַיִּקַּחוּהוּ וַיֵּלֵכוּ.
וְהַדּוּכִיפַת רָאֲתָה כִּי לֹא עָמְדָה בִּשְׁבוּעָתָהּ וַתֵּלֵךְ וַתֵּחָנַק.

------------------
אִישׁ רְפֵה יָדַיִם כָּמֹהוּ אֵיכָכָה
זָכָה לַעֲבֹר בְּרֹאשׁ אַדִּירֵי תֵבֵל
וּבְיָדוֹ הַשַּׁרְבִיט.
בְּרוּטוּס: שׁוּב קוֹל עֲנוֹת. אֵין זֹאת
כִּי אִם תְּרוּעַת הָעָם הִיא, בְּהַעְתִּירוֹ
שֵׁנִית עַל רֹאשׁ קֵיסָר שִׁפְעַת הוֹד וְתִפְאָרֶת.
קַסִּיּוּס: אָכֵן כֶּן-הוּא, בֶּן-אָדָם, גָּדוֹל וְרָם כַּעֲנָק
הוּא עַל בָּמֳתֵי תֵבֵל, צָרָה לוֹ, יִדְרֹךְ,
וַאֲנַחְנוּ קְטַנֵּי אֶרֶץ בֵּין מְצוּקֵי רַגְלָיו נִלָּבֵט
צְפוּיִם לִקְבוּרַת נִקְלִים, לְלֹא שֵם וָזֵכֶר.

------------------
מָרוֹם וְנִשּׂא עָמַד הַמִּגְדָּל לְפָנָיו, צִלוֹ פָרוּשׂ כְּמַרְבַד שָׁחוֹר עַל הַדֶּשֶׁא וְרֹאשׁוֹ נָטוּי כְּצַוָּאר עָתָק הַשָּׁמַיְמָה.
רֶגַע אֶחָד דִּמָּה נְתַנְיָה כִּי נָחוּהוּ רַגְלָיו אֶל מְקוֹם מוֹשָׁב – וַיִּחַדְּ.

------------------
אַחֲרֵי כֵן הִבְדִּיל הַמֶּלֶךְ שְׁלֹמֹה בֵין הַנְּעָרִים וּבֵין הַנְּעָרוֹת, כִּי עָשָׂה בְּחָכְמָה, וַיְצַו לְהָבִיא לִפְנֵיהֶם מַיִם לְרָחְצָה, וַתְּהִי הַנַּעֲרָה שׁוֹאֶבֶת אֶת-הַמַּיִם מִן הַכְּלִי בְיָדָהּ הָאַחַת וְיוֹצֶקֶת עַל הַיָּד הַשּׁנִיָּה וְאַחֲרֵי כֵן תִּרְחַץ פָּנֶיהָ, כְּמִשְׁפָּט הַנְּעָרוֹת, וְהַנַּעַר יִּקַּח אֶת-הַמַּיִם מִן הַכְּלִי בִשְׁתֵּי יָדָיו וְשָׁטַף פָּנָיו, וּבָזֹאת הִבְדִּיל שְׁלֹמֹה בֵינֵיהֶם. 

------------------
עוֹד הַדְּבָרִים בְּפִי הַשְּׁלִישִׁי וּשְׁלֹמֹה נָתַן בּוֹ עֵין-זַעַם וַיִּקְרָא:
“הוּא הַגַּנָּב!”
הַדָּבָר יָצָא מִפִּי הַמֶּלֶךְ, וְהָאִישׁ נָפַל אַפַּיִם אָרְצָה וַיִּתְוַדֶּה וַיִּצְעַק:
“אָמְנָם חָטָאתִי, אֲדוֹנִי הַמֶּלֶךְ! אֲנִי אֲנִי לָקַחְתִּי אֶת-הַכֶּסֶף וְגַם הִנֵּה הוּא טָמוּן בְּמָקוֹם פְּלוֹנִי.”
וַיְבֻקַּש הַכֶּסֶף וַיִּמָּצֵא בַּמָּקוֹם אֲשֶר אָמַר הַגַּנָּב, וַיּוּשַׁב הַכֶּסָף לִבְעָלָיו וְהַגַּנָּב נֶעֱנַשׁ כְּדֵי רִשְׁעָתוֹ.

------------------
וְהַשּׁעַר הָאֶחָד אֲשֶׁר לַמִּגְדָּל עַל בְּרִיחָיו וּמַנְעוּלָיו בַּרְזֶל עֶשֶׁת כֻּלוֹ, וְכֻלוֹ סָגוּר ונָעוּל וְחָתוּם שִׁבְעָתַיִם, לֹא תוּכַל לוֹ יַד שִׁמְשׁוֹן וּזְרוֹעַ גָּלְיָת. 
וּבְכָל-זֹאת לֹא אָמַר נְתַנְיָה נוֹאָשׁ, וַיְחַפֵּשׂ עוֹד, וַיְחַבֵּל בְּלִבּוֹ שִׁבְעִים שִׁבְעִים וְשֶׁבַע תַּחְבּוּלוֹת, אֵיכָה יַעֲשֶׂה וְנֶחְשְׂפוּ לוֹ תַעֲלֻמוֹת הַמִּגְדָּל.

------------------
וּבִנְפֹל מִבְצְרֵי עָרִיצִים וְעָלָה קוֹל הַתְּרוּעָה –
וְנָהַר אִישׁ שְׁוִיץ אֶל-אָהָלְךָ וּבְפִיו בְּשֹׂרַת יְשׁוּעָה,
וֶהֱרִיעָהּ אֶל-תּוֹךְ אָזְנְךָ, וְהָמָה לִבְּךָ כְּמוֹ-יָיִן,
וְלֵילְךָ כַּיּוֹם יָאִיר וַאֲפֵלָתְךָ כַּצָּהֳרָיִם.
עֲלִילָה שְׁנִיָּה
מַחֲזֶה רִאשׁוֹן
הִנְנִי דוֹדִי, כִּי קָרָאתָ לִּי. מַה-חֶפְצֶךָ?
תְּנֵנִי וְשָׁתִיתִי רִאשׁוֹנָה, כְּדָת יְמֵי-קֶדֶם,
אָנֹכִי וּנְתִינַי יַחַד אֶת גְּבִיעַ הַבֹּקֶר.
לְפָנִים עִמָּם יַחַד אֵצֵא אֶל-שָׂדֶה וָיָעַר,

------------------
וּכְמוֹ הַיּוֹם רַד וְהָעֶלֶם הִגִּיעַ עַד לִפְנֵי גִבְעָה גְדוֹלָה צוֹמַחַת סְעִיפֵי סְלָעִים וּפוֹרָה שִׁיחִים וּסְבָכִים כֻּלָּהּ, וְתוּתֵי בָר וְעִנְּבֵי סְנֶה וּזְרָדִים וְכֹל-גִּדּוּלֵי פֶרַע לְמִינֵיהֶם נְטוּשִׁים לָרֹב עַל-פְּנֵי צַלְעוֹתֶיהָ וְיַעַר כָּבֵד עֲטָרָה לְרֹאשָׁה.
וַיָּבֹא בְּאָזְנֵי נְתַנְיָה קוֹל הֲמוֹת מַיִם מְפַכְפְּכִים, וַיְּבַקֵּשׁ וַיִּמְצָא מַעְיָן יוֹצֵא מִן הַגִּבְעָה, בְּסֵתֶר הַדֶּשֶׁא וְהַסְּלָעִים, וּמֵימָיו חַיִּים וְזַכִּים.

------------------
וַיְהִי אַךְ נִגְלָה שְׁלֹמֹה בְּחוּצוֹת הָעִיר, וְהוּא עוֹטֶה סַחֲבוֹתָיו, מַקֵּל-הַנְּדוּדִים בְּיָדוֹ וּמִלָּתוֹ עַל לְשׁוֹנוֹ לֵאמֹר: “אֲנִי שְׁלֹמֹה!” – וַיִּקָּהֵל עָלָיו כְּרֶגַע הָאֲסַפְסוּף מִסָּבִיב, כִּתְּרוּ אֶת-הַהֵלֶךְ, הִתְקַלְּסוּ בוֹ, חָרְצוּ לוֹ לָשׁוֹן, אִישׁ כְּחָכְמָתוֹ הִתְלוֹצֵץ: 
“צְאֶינָה וּרְאֶינָה, בְּנוֹת צִיוֹן, בַּמֶּלֶךְ שְׁלֹמֹה.” 
“גַּם בְּשִׁגְעוֹנוֹ וּבְתַעְתּוּעָיו יִתְנַכֵּר מֶלֶךְ.” 
“אֵין זֹאת כִּי אִם אָבְדָה לוֹ אַחַת מֵאֶלֶף נָשָׁיו וַיֵּצֵא לְבַקְשָׁהּ.” 

------------------
 אֶת-גִּלְדָּהּ, / וַיַּפְשִׁיטֶנָּה עֲרֻמָּה כְּיוֹם הִוָּלְדָהּ, / מַחְשׂף הַלָּבָן וְעָרוֹת בְּשָׂרָהּ, / וַתִּגָּל הַצֵּלָע בְּכָל-זָהֳרָהּ, / יְחִידָה, תַּמָּה, נְקִיָּה וּבָרָה, / וְעֵינָהּ כְּעֵין הַפְּנִינָה הַיְּקָרָה, / אוֹ כַשֵׁן הַתְּמִימָה בְּשִׂפְתֵי הָעֵז וְהַפָּרָה; / וַיְהִי אַךְ-עָלָה רֵיחַ נִיחוֹחָהּ בְּאַף הָאַשּׁף, / וַיְבַהֵל זֶה לִנְחִירָיו שַׁחַק טַבַּק וַיִּשְׁאָף, / מָנָה יָפָה, מָנָה אַחַת אַפָּיִם, / מִזֶּה וּמִזֶּה, מְלֹא שְׁתֵּי-הַנְּחִירָיִם, / וַיִּתְעַטֵשׁ וַתָּאֹרְנָה
------------------
“אִי יוֹשֶבֶת חֹשֶׁךְ וַאֲפֵלָה! אִי בִּרְיָה רַכָּה לֹא עֶצֶם בָּהּ! הַאַתְּ תִּתְנַשְׂאִי עָלֵינוּ? אֵיךְ לֹא יָרֵאת לַעֲמֹד בִּמְקוֹם גְּדוֹלִים!” 
וַתֹּאמֶר הַלָּשׁוֹן: 
“לָכֵן הַיּוֹם תֹאמְרוּ כֻּלְּכֶם כִּי אֲנִי אֲנִי הַשַּלֶּטֶת עֲלֵיכֶם!” 
וַיִּיקַץ רוֹפֵא הַמֶּלֶךְ וְהִנֵּה חֲלוֹם, וַיִּשְׁמֹר אֶת-הַדְּבָרִים בְּלִבּוֹ וַיָּקָם וַיְמַהֵר לָלֶכֶת לְדַרְכּוֹ הוּא וַאֲנָשָׁיו. 

------------------
אֶצְבְּעוֹנִי
– מִי זֶה דוֹפֵק עַל חַלּוֹנִי?
– “נַעַר קָטֹן אֶצְבְּעוֹנִי!”
– נַעֲרִי, זְעִירִי, מַה-שְּׁמֶךָ?
מִי אָבִיךָ, מִי אִמֶּךָ?
– "אֵין מוֹלֶדֶת לִי וָשֵׁם,
אֵין לִי אָב וְאֵין לִי אֵם."
– וּמֵאַיִן תָּבֹא, נָעַר?
– “בָּא אֲנִי מִשּׁוּט בַּיַּעַר.”
– צֵידָה יֵשׁ לְךָ לַדֶּרֶךְ?
– " אֵין לִי צֹרֶךְ, אֵין לִי צֹרֶךְ,
כָּל הָאָרֶץ לִי הִיא, לִי הִיא.
מַשְׁקִי טַל, וּפֶרַח – גְּבִיעִי.
סוּס רְכוּבִי – חַרְגֹּל שָׂדָי,
קוּר עַכָּבִישׁ שׁוֹט בְּיָדָי.
זְבוּבֵי רִקְמָה, דְּבוֹרֵי זָהָב,

------------------
– עֵצָה בִּתְפִלָּה 
הָאָרֶץ הַלֵּזוּ, שָׁמֶיהָ הָאֵלּוּ 
כְּבָר בָּלוּ; כְּבָר נוֹשְׁנוּ לְמַדַּי; 
לוּ שְׁמָעֵנִי: הֲשִׁיבֵם לַתֹּהוּ 
וּבְרָאֵם חֲדָשִׁים, אֵל שַׁדַּי! 
בָּאָרֶץ הַבָּלָה הַזֹּאת אָפֵס דָּבָר 
אֲשֶׁר לֹא שׁוֹרְרוּ אֲנָשִׁים, 
וַיִּתַּם הַחֹמֶר וְאֵין נוֹשֵׂא חָדָשׁ 
לְשִׁירֵי הַמְּשׁוֹרְרִים הַחֲדָשִׁים. 
וּתְכֵלֶת שָׁמַיִם וּזְהַב קַרְנֵי שֶׁמֶשׁ
וְחִוְרַת הַלְּבָנָה הַבָּרָה – 
הוֹי, אֵלִי אֵלִי! הַאֻמְנָם לֹא קַצְתָּ 
מִפְּנֵיהֶם וַיִּהְיוּ לְזָרָא? 

------------------
וַיֵּרַע לַמֶּלֶךְ מְאֹד, וַיְּבַקֵּשׁ תַּחְבּולָה לְהָפֵר עֲצַת הַשָּמַיִם, וַיֹּאמֶר בְּלִבּוֹ: אַצְפִּינָה נָא אֶת-הַנַּעֲרָה יָמִים עַד עֲבוֹר הַמּוֹעֵד אֲשֶׁר רָאִיתִי בַכּוֹכָבִים – וְעָבְרָה הַגְּזֵרָה. 
------------------
רוֹם זָקַף רֹאשׁוֹ הַמְּעֻטָּר וְלַפִּיד הַיְּשׁוּעָה בְּיָדוֹ יִבְעָר, הָעָב הַצְּחֹרָה כְּרוּב סוֹכֵךְ לְרֹאשׁוֹ וְאַיֶּלֶת הַשַּׁחַר תְּבָרֵךְ עֻזּוֹ.

וּתְרוּעַת גִּיל אַדִּירָה נָכוֹנָה עַל שִׂפְתֵי הָעֶלֶם – וְאוּלָם בָּרֶגַע הַזֶּה נִגְלְתָה לְפָנָיו שֵׁנִית דְּמוּת הָעַלְמָה מִתְּהוֹם הָאֲבַדּוֹן… הִנֵּה הִיא הִיא, כְּלִילַת חֶמְדָה וְתִפְאֶרֶת.
בִּמְלֹא זָהֳרָהּ הוֹפִיעָה וּצְפִירַת הַנֹּגַהּ בְּמִצְחָהּ.
עַפְעַפֶּיהָ יַיְשִׁירוּ נֶגְדוֹ, וַתַּשְׁלֵךְ חַכָּה בִּתְהוֹם נִשְׁמָתוֹ.

------------------
וַיִּשְׁלַח יָדוֹ לְתָפְשָׂהּ, וַתֵּט הָאִשּׁה מִפָּנָיו וַתָּנָס בְּאֵימָה וָפַחַד, וְאוּלָם הַשּׁוֹטֵר רָדַף אַחֲרֶיהָ וַיַּשִּׂיגֶנָּה, וַיֵּאָבְקוּ שְׁנֵיהֶם בַּאֲפֵלַת הַמְּעָרָה. אֵין קוֹל וְאֵין הֶגֶה, בִּלְתִּי-אִם כֹּבֶד נְשִׁימָה וְנַפְתּוּלֵי גְוִיּוֹת מִתְגּוֹשְׁשׁוֹת. כִּמְעַט כָּרְעָה הָאִשּׁה מִתְעַלֶּפֶת תַּחַת הַנָּבָל. פִּתְאֹם נָפַל הֵד רָחוֹק בַּמְּעָרָה וְאוֹר חִוֵּר הִבְהִיק רֶגַע וַיַּךְ אֶת-הַשּׁוֹטֵר בְּתִמָּהוֹן. 
------------------
אֶת-הַמּוֹפֵת הַזֶּה לְעֵינָי. קוּם קַח אֶת-הַקֶּשֶׁת
-תַּחַת יָדְךָ הִיא ‑ וְיָרִיתָ חֵץ לְהַפִּיל תַּפּוּחַ
מֵעַל קָדְקֹד הַנָּעַר. אוּלָם רְאֵה הִזְהַרְתִּיךָ:
הֵיטִיבָה יְרֵה, והִפַּלְתָּ באַחַת אֶת-הַתַּפּוּחַ,
פֶּן תַּחֲטִיא וְלֹא יִפֹּל ‑ וְנָפַל רֹאשׁךָ מֵעָלֶיךָ.
אֲהָהּ, אֲדוֹנִי! מַה-זֶּה זַמּוֹתָ לְנַפְשִׁי? הֶאָנֹכִי ‑
מֵעַל רֹאשׁ בְּנִי ‑ לֹא, הָיֹה לֹא תִהְיֶה! גַּם-לֹא תַעַל
כָזֹאת עַל-רוּחַ אֲדוֹנִי. חָלִילָה לְּךָ מֵאֱלוֹהַ
מִדְּרֹשׁ כַּזֹּאת מִיַּד אָב.
חֶפְצִי הוּא וְגַם תַּעֲשֶׂנּוּ.

------------------
וַיֵּלְכוּ בָּאִי הַשּׁוֹמֵם שְׁלֹשֶׁת יָמִים וְלֹא-מָצְאוּ מִחְיָה וָמָיִם.
אֲבֵלִים וּמַחֲרִישִׁים הָלְכוּ וְאֵין דּוֹבֵר דָּבָר.
עֵינֵיהֶם נְעוּצוֹת בַּחוֹל הַקּוֹדֵחַ וְרֹאשָׁם כָּפוּף תַּחַת לַהַט שֶׁמֶש, בְּשִׁבְטֵי אֵשׁ יִפְגָּעוּם חַדּוּדֵי צוּרִים וְעַקְרַבֵּי הַסְּלָעִים יִלְעֲגוּ לְאֵידָם.

כִּי אֵרַר יְיָ אֶת-הָאִי מֵעוֹלָם וַיְּהִי קֵרֵחַ וּצְחִיחַ, לֹא גִּדַּל בִּלְתִּי אִם-אֲבָנִים וְעַקְרַבִּים.

------------------
“יִשְׂגֶּה מַלְכִּי כְּאֶרֶז וְיִפְרַח כְּתֹמֶר! 
------------------
וּבְחָטְפִי אֶת-נִשְׁקִי, מִהַרְתִּי וָאֲזַנֵּק פֶּתַע,
כְּזַנֵּק הַיְּעֵלָה, אֶל-רֹאשׁ הַסֶּלַע, וָאֶהְדְּפֶנָּה
בְּבַעֲטַת רֶגֶל אֵיתָנָה מִשּׂפַת הַיְּאֹר וָהָלְאָה,
וַתּוּטַל הַרְחֵק מֵאַחֲרֵי לִמְצוּלַת הַמָּיִם:
תָּנוּעַ לָהּ בֵּין הַגַּלִּים כַּטּוֹב בְּעֵינֵי אֱלוֹהַּ!
וְכָכָה בָּאתִי עַד-הֲלֹם, מֻצָּל מִזַּלְעֲפוֹת סַעַר
וּמַכַּף הָאַכְזָר בִּבְנֵי אֱנוֹשׁ עַל-הָאָרֶץ.
טֶל, טֶל! זְרֹעַ אֱלֹהִים נִגְלְתָה עָלֶיךָ הַפַּעַם
וְעַיִן בְּעַיִן רְאִיתָהּ. כִּמְעַט לֹא אַאֲמִין לְשֵׁמַע אֹזֶן.

------------------
“אִמָּא, אִמָּא!” “מַה-לְּךָ, בְּנִי?”
“הֵיכָן גַּדִּי? אֵי הַגְּדִי?”
"גַּדִּי אַךְ הַבֹּקֶר אוֹר
הָלַךְ לוֹ אֶל הַר הַמּוֹר.
אַל-נָא תִּבְכֶּה לוֹ, בְּנֵי!
לַמּוֹעֵד יָשׁוּב הַגְּדִי.
שׁוֹב יָשׁוּב עָמוּס כָּל-טוֹב,
פְּרִי וּמִגְדָנוֹת לָרֹב!
צִמּוּקִים מְלֹא הַדְּלִי
יָבִיא שַׁי לְךָ הַגְּדִי.
גַּם יָשִׂיחַ נִפְלָאוֹת
עַל הָרִים וְעַל גְּבָעוֹת,
עַל שְׁדוֹת חֶמֶד, אַרְצוֹת צְבִי
יְסַפֵּר לְךָ הַגְּדִי."
וּמֵאָז אֲיַחֵל דֹּם –
הֲיָשׁוּב הַגְּדִי הֲלֹם?
אַנְשֵׁי חֶסֶד, אִמְרוּ לִי:

------------------
בַּיּוֹם הַשֵּנִי הִתְקָרֵב אֵלֶיהָ מְעַט וַיַּשְׁלֵךְ עוֹד עֵז אֶחָת; כָּכָה עָשָׂה לַלְּבִיאָה יוֹם יוֹם, עַד אֲשֶׁר הִסְכִּינָה עִמּוֹ וַתִּתְּנֵהוּ מִקֵּץ עֲשָׂרָה יָמִים לָגֶשָׁת אֵלֶיהָ לְשַׂחֵק עִמָּה וּלְמַשְׁמֵשׁ בְּדַדֶּיהָ. וַיִּקַּח בְּנָיָה מֵחֲלָבָהּ וַיָּבֵא לִפְנֵי שְׁלֹמֹה; וַיִּקְרָא שְּׁלֹמֹה לְמַלְאֲכֵי מוֹאָב וַיֹּאמַר: 

------------------
מִצְטַמְצְמִים אַחֲרוֹנֵי צְלָלָיו בַּמַּחֲבוֹאִים;
אַךְ אֵדֵי חָלָב חַמִּים, זוֹחֲלֵי עָפָר,
הֵחֵלּוּ כְבָר מְקַטְּרִים לוֹ, וְהִנָּם תּוֹעִים
וְנִתְלִים קְרָעִים קְרָעִים עַל-צַמְרוֹתָיו.
וּלְשׁוֹנוֹת רוּחַ קְטַנּוֹת, מְתוּקוֹת, פּוֹשְׁרוֹת,
כִּלְשׁוֹן פִּי-תִינוֹק רַךְ עַל לְחָיֵי אִמּוֹ,
כְּבָר יָצְאוּ בָעֲלָטָה לְפַיֵּס אֶת-הַיַּעַר
מִצִּנַּת לַיְלָה וּמִזַּעְפּוֹ.
וּבוֹלְשׁוֹת הֵן רַכְרַכּוֹת, קַלּוֹת, נוֹחוֹת, בֵּין-הֶעָלִים
מְשׁוֹטְטוֹת מִסְּבָךְ לִסְבָךְ, מֵעֵץ לַחֲבֵרוֹ,

------------------
וַיַּךְ לֵב דָּוִד אוֹתוֹ עַל אֲשֶר בָּא גִתָּה, כִּי אָמַר בְּלִבּוֹ: זֶה תְּמוֹל הָרַגְתִּי אֶת-גָּלְיַּת הַגִּתִּי, רֹאשׁ גִּבּוֹרֵי פְּלִשְׁתִּים, וְדָמוֹ לֹא יָבֵשׁ עוֹד, וַאֲחֵי גָּלְיַּת עֲבָדִים לְאָכִישׁ מֶלֶךְ גַּת וְשׁוֹמְרֵי רֹאשׁוֹ, וְעַתָּה בְנָפְלִי בְיָדָם וְרָאוּ חֶרֶב גָּלְיַּת בְּיָּדִי – הַיְנַקּוּנִי? אָכֵן הִסְכַּלְתִּי עֲשׂה.
עוֹדֶנּוּ מְדַבֵּר עִם לִבּוֹ, וְאַנְשֵׁי גַת תָּפְשׂוּ אֶת-דָּוִד וַיְבִיאוּהוּ לִפְנֵי שַׁעַר מַלְכָּם.
וַּיֹּאמְרוּ הָעֲבָדִים לַמֶּלֶךְ:

------------------
יַלְדוּת
צִפֳּרִים חֲדָשׁוֹת – זְמִירוֹת חֲדָשׁוֹת –
מָה רַב הָרַעַשׁ שָׁם בָּרָמָה!
הֲזֹאת הִיא עֶ צֶ ם הַמִּלְחָמָה?
אִם רַק הַ תְּ כ וּ נָ ה לַמִּלְחָמָה?
וְאוּלַי זֶה כָּל-הַנִּצָּחוֹן? –
אִם-כֵּן – קוּם, נֵלְכָה לְדַרְכֵּנוּ!
אִם-כֵּן, אַל-נֵבוֹשׁ כִּי זָקַנּוּ,
אִם-כֵּן, לֹא עָבְרָה עוֹד עִתֵּנוּ!
הַנַּח לָהֶם וִישַׂחֲקוּ לָמוֹ!
הַשְּׂחוֹק יְיַגְּעֵם וִייַשְּׁנֵמוֹ,
וּבְפִזְמוֹנֵינוּ הַנּוֹשָׁנִים
עוֹד נָבֹא נָנִיד אֶת-עַרְשֵׂימוֹ.
וְעַד-יָקוּמוּ יִנָּעֵרוּ,
וְיֵצְאוּ מְלֵאֵי כֹחוֹת חֲדָשִׁים

------------------
קשת
הֲמוֹן גֶּשֶׁם חָדֵל,
אַךְ נִטְפֵי הַגֶּשֶׁם
עֹוד נוֹצְצִים בֵּין חָצִיר
כְּסַפִּיר וָלֶשֶׁם.
וּרְאוּ נָא: שָׁם נִפְתְּחוּ
שַׁעֲרֵי רָקִיעָ
וּכְבוֹד אֱלֹהִים
בַּקֶּשֶׁת הוֹפִיעַ.

------------------
וְלֹא יָדַע נְתַנְיָה בְּתֻמַּת עֲלוּמָיו כִּי בְּעוֹד לִבּוֹ וּבְשָׂרוֹ יְרַנְּנוּ יַחַד לְמַרְאֶה הַיָּם וּמֶרְחָבָיו וְנַפְשׁוֹ תְרוּעָה וָגִיל, אָבִיו הַזָּקֵן עוֹדֶנּוּ נָטוּעַ בִּמְקוֹמוֹ עַל שְׂפַת הַיָּם, וּבְהַבִּיטוֹ בְפַחַד וּבְיָגוֹן רַב אַחֲרֵי הָאֳנִיָּה הַמִּתְרַחֶקֶת יַחַרְזוּ עַפְעַפָּיו דִּמְעָה אַחֲרֵי דִמְעָה וּשְׂפָתָיו תִּרְחַשְׁנָה תְפִלַת לָחַש. 
ה 
לֵב אָב לֹא יְכַחֵשׁ לְעוֹלָם.

------------------
