
 בּוֹכִים הַתַּנִּים
הַסְכֵּת וּשְׁמָע! בְּמַחֲשַׁכִּים בַּגַּנִּים
מֵילִיל וּבוֹכֶה אַחַד הַתַּנִּים.
בּוֹכֶה בְּכִיָּה-יְתוֹמָה… מִסָּבִיב
אֹפֶל-אֲפֵלוֹת, אֵין קֶשֶׁב, אֵין שָׁבִיב.
כַּמָּה מְרִירוּת בִּבְכִי זֶה הַשָּׁפֵל,
בְּכִי לְבַטָּלָה וּלְיֵאוּשׁ, בְכִי תָּפֵל!
בְּכִי לֹא יַשְׂבִּיעַ הַלֵּב מֶנּוּ נָבָע,
נְהִי לֹא יַגִיעַ עַד לֵב מֶנּוּ תָּבָע.
בּוֹכֶה הַתַּן וּפִתְאֹם הוּא צוֹחֵק,
לוֹעֵג לְעַצְמוֹ וּלְבִכְיוֹ הַבּוֹקֵק.
צוֹחֵק וְגוֹחֵךְ… וְצַחֲקוֹ הַמָּרִיר

------------------
– “הֵן בִּידִידוּת אָנוּ מִתְוַכְּחִים” – עָנִיתִי לוֹ אָנִי –
"אֶלָּא אָנֹכִי בְּכָךְ: הַלָּבָן הוּא חִוֵּר, וּמַהֵר
יַחְלֹף כָּלִיל וְעָבַר, מִצְטַעֵר אֲנִי עַל הָאֹדֶם.
זִוּוּג שְׁנֵי אֵלֶּה קָשֶׁה לִי, גַּם לְךָ, רְחִימָאִי,
כְּמוֹ שֶׁנֶּאֱמַר בַּתּוֹרָה הַקְּדוֹשָׁה שֶׁלָּנוּ, וְכָתוּב:
‘וַיִּתְרוֹצְצוּ הַבּוֹנִים’ – אוֹי וַאֲבוֹי לָהּ לְאִמָּא!
וְרוֹאֶה אֲנִי, גַּם בְּךָ עֲדַיִן מִתְרוֹצְצִים הַבָּנִים".
– "אָכֵן, דּוֹדִי, מִתְרוֹצְצִים, וְהֵיאַךְ מִתְרוֹצְצִים לְעִתִּים!

------------------
עָשׂוּי נְחשֶׁת, וּנְכֵה-הָרַגְלַיִם הוּא בְעַצְמוֹ בָנָהוּ.
הִיא מְצָאַתּוּ כְּשֶׁהָיָה מַזִּיעַ עַל-יַד הַמַּפּוּחִים,
טָרוּד בִּיגִיעוֹ כִּי הִתְקִין עֶשְׂרִים חֲצוּבוֹת, לִהְיוֹתָן
עוֹמְדוֹת עַל-יַד כָּל-הַכְּתָלִים בְּהֵיכָלוֹ הֶעָשׂוּי לְהַפְלִיא.
עָשָׂה אוֹפַנִּים מִזָּהָב תַּחַת כָּל-כֶּרַע וָכֶרַע, 
אֲשֶׁר תּוּכַלְנָה תָּבֹאנָה מֵעַצְמָן לַעֲצֶרֶת הָאֵלִים,
אַחַר תָשֹׁבְנָה הַבַּיְתָה –הַפְלֵא וָפֶלֶא לָעָיִן.
אֵלֶּה כְּבָר גָּמַר עַד-כָּאן, אַךְ חָסְרוּ יְדוֹת-הַחֲצוּבוֹת

------------------

 מָסֹרֶת דַּיָּגִים
הַמְּקָרֶה בְּקַרְחֵי-עַד אִזְמָרַגְדְּ עֲלִיּוֹתָיו
וְאַרְגָּמָן מְבַשֵּׂר-רָע יְשַׁו עַל מִדְבַּר-שְׁכוֹל,
בְּעַרְפִלֵּי סָפֵק-יוֹם גַּם יַנְחִיל עַרְבֵי-כְחוֹל,
תּוֹךְ מְעָרוֹת גִּנְזֵי-יָם יְצַו לֵיל-נִפְלְאוֹתָיו.
וַיַּשְׁכֵּן חֵילוֹ בָם, צְבָא-פְּלָאִים לְרִבְבוֹתָיו:
שַׁבְּלוּלִים, אַסְתְּרֵי-יָם, חִלְזוֹנוֹת חוֹמְדֵי חוֹל,
וּדְגַת-תְּהוֹם פְּלִיאַת-דְּמוּת וָצֶבַע, וּבִמְחוֹל
חִלּוּפֵי אַלְפֵי-גוֹן עַל נָגְהָם וְעַל אוֹצְרוֹתָם.
לֹא רָאֲתָה עֵין אִישׁ, לֹא רָוְתָה אוֹתוֹ נוֹי!

------------------
אֶל מֶרְחֲבֵי הָאוֹקְיָנוֹס,
אֶל נְקֻדָּה נַעֲלָמָה
עַל גְּבוּל רָחוֹק רָחוֹק מַכְחִיל.
שְׁתֵּי הָעֵינַיִם בְּרֹאשׁ קָטָן
שָׁחוֹר, חָטוּב יָפֶה, זָקוּף,
עֵינַיִם לֹא רוֹאוֹת מִכָּל
הַנַּעֲשֶׂה סָבִיב, זָרוֹת,
עֵינַיִם אַךְ לַנֶּעֱלָם,
לַ“יֵּשׁ” מֵעֵבֶר כָּל-גְּבוּלוֹת,
יָשְׁבָה עַל מְקוֹמָהּ דּוּמָם…,
וּשְׁתֵּי כְּנָפַיִם חֲטוּבוֹת
לָהּ מְכַסּוֹת הַגּוּף שְׁחוֹרוֹת,
מָאֳרָכוֹת, צְפוּפוֹת-נוֹצוֹת.
הַשְׁכֵּם בַּבֹּקֶר עִם חַמָּה
עוֹלָה מִתּוֹךְ גַּלֵּי-אָבָץ,
מִשֶׁתַּתְחִיל עַל הַסְּפִינָה

------------------
כָּכָה הִבִּיעַ; וַתִּבְעַר חֲמַת אַנְטִינוֹאוֹס בְּלִבּוֹ.
הִבִּיט בְּזַעַם וַיַּעַן וַיֹּאמֶר אֶת-אִמְרֵי-הַכָּנָף:
"אָכֵן עַתָּה, דּוֹמַנִי, לֹא תוֹסִיף וְתֵצֵא בְּשָׁלוֹם 
פֹּה מִן-הָאוּלָם, יַעַן דִּבַּרְתָּ אֶת-דִּבְרֵי הַנְּאָצָה!"
אָמַר, תָּפַשׂ הַשְּׁרַפְרָף וַיָּטֶל אוֹתוֹ אֶל-כֶּתֶף
יְמִינוֹ וְסָמוּךְ לְגַבּוֹ, אַךְ זֶה עָמַד מוּצָק כַּסֶּלַע,
אַרְצָה לֹא הִפִּילָהוּ שְׁרַפְרַף-הַקֶּלַע בּוֹ הֵטִיל,
רֹאשׁוֹ הֵנִיעַ בִּדְמָמָה וּבְלִבּוֹ חָמַס מְזִמּוֹת. 

------------------
אָז אֹמַר לְפַחַד חִוֵּר-לֵב: הוֹי כּוֹזֵב.
אַרְגִּיעָה אָנוּם לַמְרוֹת רַעַם יִרְעָם.
וּמִי הַלָּז? לוֹ מַרְאֵה חֹטֶר מֶלֶךְ,
וּבְמֵצַח יֶלֶד זֶה עֲטָרָה – אוֹת
לְמִמְשַׁל מְלָכִים.
אַךְ הַסְכֵּת וָדֹם!
הֱיֵה עַז כָּאַרְיֵה וּכַלָּבִיא וּבָז
לַשּׂוֹנֵא וְנוֹקֵם וּלְמוֹרֵד וְאִם עָז,
מִי יִשְׂרֶה עִם מֶקְבֶּת וְיוּכַל, כָּל זְמַן
לֹא בָא יַעַר בִּירְנַם עַד תֵּל דּוּנְזִינֶן,
עַד קָרְבָה הַחֹרְשָׁה?
מֶקְבֶּת
לֹא יָקִיץ הַקֵּץ!
מִי יִפְקֹד עַל יַעַר וִיצַוֶּה לָעֵץ:
עֲקֹר שָׁרָשֶׁיךָ מֵאֶרֶץ? אַךְ טוֹב

------------------
כַּסּוּס הַטָּס בְּסַעֲרוֹ
יִשָּׂא רַגְלָיו לָנוּס.
וּבְנוֹ שֶׁל זֶבְס עָלָיו כִּי יִשְׂתָּעֵר,
חֲמוּשׁ בָּרָק וְאֵשׁ אוֹכָלֶת,
אַחֲרָיו הַקֵּרוֹת – 
קָהָל אָיֹם לֹא יִטְעֶה.
הִזְהִיר וּבָא מֵרֹאשׁ פַּרְנַסוֹס,
אָתָא מֵהַרְרֵי שֶׁלֶג
זֶה דְבַר-הָאֵל, עִקְּבוֹת הַגֶּבֶר
הַנֶּעֱלָם יָתוּר.
בְּיַעַר-בָּר תָּעֹה יִתְעֶה
וּבְמַעֲרוֹת-הָרִים יָנוּד,
דּוֹמֶה לְשׁוֹר נִרְדָּף,
וּבְרֶגֶל בּוֹדְדָה יִיגַע לָנוּס
מִצַּו יָבוֹא מִלֶּב-הָאָרֶץ;
אַךְ הוּא חַי וְקַיָּם,
עָלָיו חוֹפֵף כָּל הַיּוֹם.

------------------
הַמַּזְהִירָה בַּמַּזְהִירוֹת, הַנַּעֲלָה בַּנַּעֲלוֹת וְהַנֶּהְדָּרָה בַּיָּפוֹת! בַּקָּשָׁתִי שְׁטוּחָה לְפָנַיִךְ, הַגִּידִי לִי מִי כָאן עֲקֶרֶת-הַבַּיִת, כִּי מֵעוֹלָם לֹא רָאִיתִי אֶת פָּנֶיהָ.
אֵינֶנִּי רוֹצֶה שֶׁיָּשׁוּבוּ דְבָרַי רֵיקָם, כִּי בְעָמָל רַב וּבְטִרְחָה מְרֻבָּה עָלָה לִי עַד שֶׁלָּמַדְתִּי אוֹתָם בְּעַל-פֶּה.
יְפֵהפִיּוֹת טוֹבוֹת, אַל נָא תְהַתְּלוּ בִי.
אֲנִי רָגִישׁ מְאֹד גַּם כְּנֶגֶד פְּגִיעָה בַּכָּבוֹד, קְטַנָּה שֶׁבַּקְּטַנּוֹת.
מֵאַיִן אַתָּה, אֲדוֹנִי?

------------------
הֶרֶס מְדִינוֹת וְכִלְיוֹן קְהִלּוֹת וּשְׁמָד שֶׁל מִשְׁפָּחוֹת –
אַיֵּה אֵיפֹה הַשִּׂמְחָה עַל כָּל קֵן, שֶׁהוֹלֵךְ וְנִבְנֶה!?
לְחֻלְיָה חֲדָשָׁה בְּגוּפָהּ שֶׁל אֻמָּה הוֹלֶכֶת גּוֹסֶסֶת?
אַיֵּה עֵינֶיךָ, רַבִּי יְהוּדָה בַר עִלָּאִי? אַיֶּךָּ?
לָמָּה אֵינְךָ מְרַקֵּד אַתְּלַת, מַר שְׁמוּאֵל בְּרוֹ יִצְחָק,
כְּנֶגֶד חָתָן וְכַלָּה? אֲנִי לֹא רָאִיתִי שׁוּם דָּבָר.
חֻלִּין, חֻלִּין וְחֻלִּין! – חֲתֻנָּה? מַה נִּשְׁתַּנָּה…?
אַךְ כְּשֶׁהִתְחִילָה הַכַּלָּה עוֹבֶרֶת מִזְּרוֹעוֹת לִזְרוֹעוֹת

------------------
“כָּתוּב מְפֹרָש מָה הוּא? וְאִסּוּרִים, וּבֵית-דִּין-שֶׁל-מַעְלָה?!”
פּוֹתְחִים לוֹ בְּדֶרֶךְ-אֶרֶץ – לֵךְ קְרָא “חַי-וְקַיָּם”,
– הוּא בְּאֶחָת:
“תַּרְמִית, אוֹנָאָה – וְהַדִּין!” – סִלַּקְנוּ יָדֵינוּ מִמֶּנּוּ:
יָשׁוּב אֶל סְפָרָיו, הָרָב! – וְאֵין לַעֲשׂוֹת עֵסֶק בְּפָנָיו,
יֵשׁ אֲשֶׁר יִזְכֶּה הַגּוֹי מִן הַהֶפְקֵר וְיָבִיא אֵלֶיךָ,
וְאֶפְשָׁר לֵהָנוֹת, - הִשָּׁמֵר לְךָ פֶּן יִרְאֲךָ הַקָּטָן!
צָרִיךְ לְהֵחָבֵא מִפָּנָיו כְּמִפְּנֵי הַשּׁוֹטֵר, לְהַבְדִיל…

------------------
בְּכָתְנוֹת שֵׁשׁ וּבְכָתְנוֹת זִיו,
בִּגְוָנִים מְאֹד מַפְלִיאִים.
וְעַל עַטְרוֹת כֶּסֶף וְעַטְרוֹת פָּז
בְּצִלְצוּל עָלֵז, בְּצִלְצוּל עָז
יָרִיעוּ הָרִמּוֹנִים.
הַנּוֹשְׂאִים הוֹלְכִים חֶרֶשׁ, לְאַט,
מַפְלִיגִים בְּזִרְמֵי אָדָם,
שֶׁאוֹחֲזִים בָּם וְנוֹשְׁקִים בְּחֹם
לְסִפְרֵי-תוֹרָה בְּיָדָם
– “תִּזְכּוּ לְשָׁנָה בְּשׁוּבָה!”
– “גַּם אַתֶּם תִּרְאוּ בַּטּוֹבָה!”
אַף קוֹל הַבְּתוּלוֹת עוֹלֶה.
הֵן עוֹמְדוֹת צְפוּפוֹת זוֹ אֶל זוֹ,
הַבְּרִיּוֹת אֵל הַנָּאוֹת,
עַל עַמּוּד שַׁח, עַל סַפְסָל נָע,

------------------
אַתְּ כֹּה רֵיחָנִיָּה! אֵין זֹאת, כִּי אִם עַל
נִיר אָבִיב הוֹרָתֵךְ חִבְּלָתֵךְ,
עַל מַטְלִית תּוּת-שָׂדֶה בְּמַטָּעֵי תּוּת-סְנֶה;
בֵּין תִּלֵּי אָפוּן חַכְלִילִי
עַל עִשְׂבֵי הַבָּר
גֶּבֶר לָהּ אָמַר: הֲרִי לִי!
כִּי רֵיחֵךְ זֶה מַשְׁכִּיר, כְּאִלּוּ זֶה שַׁבְתְּ
מִשּׁוּט בְּעָמְרֵי שְׂדֵי-חִטִּים, אוֹ לַנְתְּ
בִּקְצִיר חָצִיר בְּעִמְקֵי נְחָלִים
(כְּבָר יָשֵׁן הַמַּגָּל וְנִרְדַּם הַחֶרְמֵשׁ).
זֶה רֵיחָהּ שֶׁל אֵשֶׁת-בְּרֵאשִׁית – אַךְ הוּא! –
עַל מַצָּע שֶׁל זְרָדִים וְעָלִים.

------------------
יָחוּשׁ אֹשֶׁר, יָבִין כְּאֵב.
אַאֲמִינָה גַּם בֶּעָתִיד,
אַף אִם יִרְחַק זֶה הַיּוֹם,
אַךְ בּוֹא יָבוֹא – יִשְׂאוּ שָׁלוֹם
אָז וּבְרָכָה לְאֹם מִלְּאֹם.
יָשׁוּב יִפְרַח אָז גַּם עַמִּי,
וּבָאָרֶץ יָקוּם דּוֹר,
בַּרְזֶל-כְּבָלָיו יוּסַר מֶנּוּ,
עַיִן-בְּעַיִן יִרְאֶה אוֹר.
יִחְיֶה, יֶאֱהַב, יִפְעַל, יָעַשׂ,
דּוֹר בָּאָרֶץ אָמְנָם חָי
לֹא בֶּעָתִיד – בַּשָּׁמַיִם,
חַיֵּי-רוּחַ לוֹ אֵין דָי.
אָז שִׁיר חָדָשׁ יָשִׁיר מְשׁוֹרֵר,
לְיֹפִי וְנִשְׂגָּב לִבּוֹ עֵר;
לוֹ, לַצָּעִיר, מֵעַל קִבְרִי

------------------
רָעָה תְבוֹאֵנוּ מִמֶּנּוּ וְצָרָה בֶּעָתִיד, וּלְוַאי בּוֹ
יַכְחִיד זֵאוּס אֶת-כֹּחוֹ וּבְטֶרֶם הֱיוֹתוֹ לְגֶבֶר,
תְּנוּ לִי אֳנִיָּה מְהִירָה וְעֶשְׂרִים סַפָּנִים עֲמִיתִים,
לְמַעַן אֶתְנַכְּלָה בְּשׁוּבוֹ וְאֶאֱרֹב לוֹ, לִכְשֶׁיָּבֹא 
לְמִפְרַץ הַיָּם בֵּין אִתָּקָה וְסַמּוֹס נֶעֱטֶרֶת-הַסְּלָעִים,
לְמַעַן תֵהָפֵךְ לוֹ לְרוֹעֵץ זוֹ דַרְכּוֹ בְעִקְּבוֹת אָבִיהוּ".
כָּכָה מִלֵּל, וְהֵמָּה כֻּלָּם הֵרִיעוּ לְעֻמָּתוֹ.
אַחֲרֵי-כֵן קָמוּ וְנִכְנְסוּ לְהֵיכַל אוֹדִיסֵס הַמְּפֹאָר.

------------------
אִם זֶה פָּעָלְךָ – אֵין דּוֹמֶה לָךְ.
אֲדוֹנִי מַלְכִּי, פְלֵיַנְס נָס וְנִמְלַט.
מֶקְבֶּת
כִּי אָז שׁוּב חַלְתִּי! וַאֲנִי אָמַרְתִּי:
הִנְנִי בָרִיא כַּשָּׁיִשׁ, מוּצָק כְּסֶלַע,
רַב עַל סְבִיבִי כָּאֲוִיר וְהַכֹּל כּוֹלֵל.
כָּעֵת אָנֹכִי עָצוּר, כָּלוּא, סֻגָּר, רֻתָּק
בְּיַד סְפֵקוֹתַי. אוּלָם בֶּנְקוֹ בֶּטַח?
הֵן, מַלְכִּי, בֶּטַח. יִשְׁכַּב בְּתוֹךְ הַתְּעָלָה,
וְעֶשְׂרִים פְּצָעִים בְּרֹאשׁוֹ מַעֲמִיקִים,
הַקָּטָן שֶׁבָּהֶם – סַכָּנַת מָוֶת.
מֶקְבֶּת
רַב תּוֹדוֹת לְךָ! זֶה נָחָשׁ גָּדוֹל מֵת;

------------------
אוֹ אַדְמוֹנִיָּה וְחַלְחִי, מִתְנוֹסְסִים בִּשְׁלַל נוֹצוֹתֵיהֶם
יָרֹק וְכָחֹל וְאָדֹם, שָׁחֹר וְכָתֹם שֶׁל לִימוֹן, –
כָּכָה הִתְכַּנְּסוּ הַנְּעָרוֹת-הַבְּתוּלוֹת אֶל חֶדְרָהּ שֶׁל אֶלְקָה
עוֹטוֹת מַחֲלָצוֹת הֲדוּרוֹת, בִּגְדֵי-צִבְעוֹנִין, תַּכְשִׁיטִים,
וְרֵיחוֹת סַמֵּי-הַבֹּשֶׂם נוֹדְפִים מֵהֶן לְמֵרָחוֹק,
אֵלֶּה נִכְנָסוֹת בְּרִיצָה, וְאֵלֶּה תֵּצֶאנָה בְּחִפָּזוֹן,
מְשׂוֹחֲחוֹת, מְשַׁפְּרוֹת אֶת-עַצְמָן, מֵיטִיבוֹת מַחְלְצוֹת רֵעוֹתָן.
וְהָיָה הַשֶּׁמֶשׁ כְּבָר נוֹטֶה וּבְמַהֲלָכוֹ הַיָּמָּה

------------------
יִכָּנֵס נֶגֶף בָּרוּחַ תִּשָּׂאֵמוֹ!
אֲרוּרִים כָּל הַמַּאֲמִינִים בָּן!
קוֹל דַּהֲרוֹת סוּס שָׁמַעְתִּי. מִי הַבָּא?
לֶינוֹקְס
אֲדוֹנִי, שְׁנַים, שְׁלֹשָה הַמַּגִּידִים
וּבְפִיהֶם בְּשׂוֹרָה: מֶקְדּוּף נָס וְנִמְלַט
לְאַנְגְּלִיָּה.
מֶקְבֶּת
נָס וְנִמְלַט לְאַנְגְּלִיָּה?
לֶינוֹקְס
הֵן מֶלֶךְ חֶסֶד.
מֶקְבֶּת
קָדַמְתָּ, זְמַן, לְאִיּוּמֵי-זְמָמַי.
הַכַּוָּנָה גָזָה, אִם אֵין מִפְעָל מִיָּד.
מֵעַתָּה כָּל בִּכּוּרֵי לִבִּי יִהְיוּ
בִּכּוּרֵי יָדַי. תֵּכֶף אֶעֱטֹרָה
לְמַחֲשַׁבְתִּי כֶתֶר-פֹּעַל נִמְלָא.

------------------
בִּיפִי-הַכֹּל בַּכֹּל בִּכְרוּב לֹא יַעֲנֵנִי,
וּבְסֵפֶר-יַחַשׂ לוֹ לֹא בָא לְסַמֵּא עֵינִי,
וּבוֹ חֲתִימַת-יָד כַּחֹק לִשְׁטַר-אֱוִיל.
אַךְ אִם עֲבָרְךָ גַל הִתְלַהֲבוּת קְדוֹשָׁה-רַבָּה
וְרֶטֶט-גִּיל בִּשְׁעַת הַיְּצִירָה הַמִּתְנַבְּאָה,
בַּעֲתֶרֶת חַיֵּי לֵב מִשְׁתַּתֵּף לְכָל רָז;
בִּגְאוֹן-אֱהָבְךָ כֵּן בִּנְדִיבוֹת גֶּבֶר-עָז –
נִרְצֵיתָ לוֹ כְּשֵׁם שֶׁנִּרְצֶה גַּן-מַתָּנוֹת
מִשֶּׁיִּתַּרְמֵל פּוֹל וְגָמֵל פְּרִי-אִילָנוֹת.מִשֶּׁיִּתַּרְמֵל פּוֹל וְגָמֵל פְּרִי-אִילָנוֹת,

------------------
לִשְׁהוֹת אֶצְלֵנוּ עַד לְמָחֳרַת הַיּוֹם לְמַעַן אַסְפִּיק
לְמַלֵּא אֶת-מִכְסַת הַתְּשׁוּרוֹת, וְלַנְּסִיעָה הַגְּבָרִים יִדְאָגוּ
כֻּלָּם, וְאָנֹכִי בְרֹאשָׁם, כִּי לִי הַמֶּמְשָׁלָה בְּעַמִּי".
הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:
"אַלְקִינוֹאוֹס, הַמּוֹשֵׁל הָאַדִּיר, הַמְּצֻיָּן-בַּגּוֹיִים! 
גַּם אִם-תָּטִילוּ עָלַי לִשְׁהוֹת פֹּה שָׁנָה תְמִימָה,
וְלוּ אַךְ שַׁלַּח תְּשַׁלְּחוּנִי וְתִתְּנוּ לִי אֶת-הַמַּתָּנוֹת,
נִשְׁמַע הָיִיתִי לָכֶם, כִּי אָכֵן מְאֹד טוֹב לִי וְרָצוּי

------------------

 [נִיב קֶסֶם שְׂפָתַיִךְ שׁוֹשַׁנִּים]
נִיב קֶסֶם שְׂפָתַיִךְ שׁוֹשַׁנִּים –
קוֹל מֵיתָר זוֹ רוּחַ יָנִיעַ,
וּכְצִלְצַל מַנְגִּינוֹת שִׁנְאַנִּים
תּוֹךְ חַדְרֵי לִבָּתִי יָרִיעַ.
וּמְלֵאֲתִי קֶסֶם הָרִנָּה,
הֲמוֹן גַּלִּי קוֹלוֹת נִשָּׂאִים…
הַיְּסַפְּרוּ זַלְזַלִּים בַּגִּנָּה,
אוֹ מַעְיָן מְפַכֶּה בַּסְּלָעִים?
הֲגִיגָם אֵין נַפְשִׁי יוֹדַעַת,
וּמְלֵאָה לִבָּתִי רוֹגֶשֶׁת –
מִנִּצְרוֹת הַנֶּפֶשׁ נוֹבַעַת
שִׁירָתִי בִּגְאוֹנָהּ רוֹעֶשֶׁת.
נוֹבַעַת כְּזֶרֶם מַעְיָנִים
בִּרְסִיסִים שֶׁל צֶבַע וְאוֹרָה.

------------------
מַכִּיר אֲנִי אֶת-הָאוֹתוֹת: לַשָּׁוְא כָּל-עֲמָלִי,
הָבָה אֶעֱזֹב אֶת-הָאֳנִיָּה פֹּה עַל הַחוֹף."
וַיּוֹסִיפוּ וַיֵּלְכוּ עֶשְׂרִים שָׁעוֹת-מִשְׁנֶה
וַיִּרְאוּ אֶת-רֹאשׁ מִגְדַּל-הַהֵיכָל.
מִקֵּץ עֶשְׂרִים שָׁעוֹת-מִשְׁנֶה סָעֲדוּ אֶת-לִבָּם,
מִקֵּץ שְׁלֹשִׁים שָׁעוֹת-מִשְׁנֶה יָשְׁבוּ לָנוּחַ.
וַיָּבֹאוּ אוּרוּכָּה אֲשֶׁר סָבִיב חוֹמָה לָהּ.
אָמַר לוֹ גִלְגָּמֶשׁ, לְאוּר-שַׁנַבִּי הַגַּשָּׁר:
"אוּר-שַׁנַבִּי, עֲלֵה בְחוֹמַת אוּרוּךְּ הַבְּצוּרָה,
פַּסְּגָה חוֹמוֹתֶיהָ הַבְּצוּרוֹת,

------------------

"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל נִצָּנִים
בַּשָּׂדוֹת וּבַגַּנִּים,
בִּיעָרוֹת וְעַל שְׂפַת אֲגָם, –
בִּזְכוּתָם קַיָּם!
"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל פַּרְפָּרִים
בַּשָּׂדוֹת וּבַכָּרִים
בָּאָבִיב וּבְקַיִץ חָם, –
בִּזְכוּתָם קַיָּם!
"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל וְלָדוֹת:
דָּג, צְפַרְדֵּעַ וּלְטָאוֹת
בִּבְרֵכוֹת וּבְמֵי הַיָּם, –
בִּזְכוּתָם קַיָּם!
"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל אֶפְרוֹחִים

------------------
מִלְאוּ הַמְּעָרָה הָאוֹרָה, מְתוֹפְפוֹת עַל-לִבּוֹתֵיהֶן 
כֻּלָּן, נָשְׂאָה אֶת-קוֹלָהּ אָז תֶּטִּיס וַתַּעַן וַתֹּאמֶר:
"שְׁמַעְנָה, אַחְיוֹתַי בְּנוֹת-נֵרִיס, לְמַעַן תֵּדַעְנָה גַּם אַתֶּן
כֻּלְּכֶן הָרָעָה מְצָאַתְנִי, מַדּוּעַ כֹּה נַפְשִׁי תָשׁוּחַ.
אוֹי לִי, עֲלוּבָה, לְאֵם הַטּוֹב בַּגִּבּוֹרִים לְפִידִי!
הִנֵּה יָלַדְתִּי בֵן, טִפַּחְתִּי בֵן תָּמִים וְאַדִּיר, 
רִאשׁוֹן בִּקְהַל הַגִּבּוֹרִים, וַיְשַׂגְשֵׂג כַּחֹטֶר הָרַעֲנָן.
אָכֵן גִּדַּלְתִּיו כְּנֵצֶר בְּחֶלְקַת שְׂדֵה-זֶרַע פּוֹרִיָּה,

------------------
לָשִׂים עָלֶיהָ כָל-אֵלֶּה וְאָשִׂים לַדֶּרֶךְ פְּעָמָי?"
כָּכָה דִּבֵּר, וְחַתּוּ מִדִּבְרֵי אֲבִיהֶם הַמְּחָרֵף, 
מִהֲרוּ לְהוֹצִיא אֶת-עֶגְלַת-הַפְּרָדִים יְפַת-הָאוֹפַנִּים,
נָאָה, זֶה עַתָּה עֲשׂוּיָה, וְקָשְׁרוּ עָלֶיהָ הַתֵּבָה.
וְצֶמֶד עֵץ גַּלְמוּשׁ לַפְּרָדִים הֵסִירוּ מִיָּתֵד תְּקוּעָה,
כַּפְתּוֹר לַצֶּמֶד בַּתָּוֶךְ וְטַבָּעוֹת עֲשׂוּיוֹת לְתִפְאָרָה,
וְאִתָּן רְצוּעַת-הַצֶּמֶד תֵּשַׁע הָאַמָּה זֶה אָרְכָּהּ. 
כִּוְּנוּ יָפֶה הַצֶּמֶד לִיצוּל הָרִתְמָה הַמְּהֻקְצָע

------------------
אַךְ כְּשֶׁהִגִּיעָה הַנָּאָה-בַנָּשִׁים עַד קְהַל הַחֲתָנִים,
עָמְדָה אֵצֶל מְזוּזַת-הָאוּלָם הַבָּנוּי לְתִפְאָרָה,
הָיָה צְעִיפָהּ הַמַּבְרִיק יוֹרֵד עַל-שְׁתֵּי לְחָיֶיהָ,
שְׁתֵּי אַמְהוֹתֶיהָ הַצְּנוּעוֹת עוֹמְדוֹת מִימִינָהּ וּשְׂמֹאלָהּ. 
שָׁפְכָה דְמָעוֹת, וַתַּעַן לַמְּשׁוֹרֵר הָאִישׁ הָאֱלֹהִי:
"פֵמְיוֹס, הֵן כַּמָּה מַנְגִּינוֹת מַרְנִינוֹת לֶב-אָדָם יָדָעְתָּ,
מַעַלְלֵי אֵלִים וְאָדָם, אֲשֶׁר מְשׁוֹרְרִים יְרוֹמֵמוּ,
שִׁירָה נָא אַחַת מֵהֶן, וּמַחֲשִׁים לְךָ יַאֲזִינוּ,

------------------
לַעֲשׂוֹת בָּאֶרֶג וְלִטְווֹת, כִּי פַּלַּס הִיא חֲנָנָתַן 
חָכְמָה וּמְזִמָּה בָאֶרֶג וְכָל-מַעֲשֵׂה-יָד לְהִתְפָּאֵר.
גִּנָּה סְמוּכָה לַפֶּתַח מִחוּץ לְחַצְרוֹתָיו וּגְדוֹלָה,
אַרְבַּע כִּבְרוֹת אֲדָמָה וְגָדֵר מִכָּאן וּמִכָּאן לָהּ.
עֵצִים מוֹרִיקִים בַּגִּנָּה כָּל-רָמֵי הַגֶּזַע יִפְרָחוּ,
עֲצֵי אַגָּס וְרִמּוֹנִים וְתַפּוּחִים הֲדוּרֵי-הַפֶּרִי, 
תְּאֵנִים מְתוּקוֹת וְזֵיתִים מוֹרִיקִים צַמַּרְתָּם בֶּהָדָר,
אֲשֶׁר פִּרְיָם לֹא יִבֹּל וִיבוּלָם לֹא יָסוּף לְעוֹלָם,

------------------
הָכֵן יַעַמְדוּ, כִּי הִכּוּ שָׁרָשִׁים, הֶעֱמִיקוּ, הֶאֱרִיכוּ, –
כָּכָה אָז חִכּוּ הַשְּׁנַיִם לְאַסְיוֹס הָאַדִּיר הַקָּרֵב, 
בּוֹטְחִים בִּזְרוֹעָם וְעֻזָּם, וְלֹא חַתּוּ מִפָּנָיו, לֹא נָסוּ.
וְאֵלֶּה הוֹלְכִים נִכְחָם אֶל-מוּל פְּנֵי הַחוֹמָה הַבְּצוּרָה,
מְרִימִים שִׁלְטֵי הָעוֹרוֹת הַיְּבֵשִׁים, מַרְעִימִים בְּקוֹלָם,
עוֹטְרִים לְאַסְיוֹס הַמּוֹשֵׁל, לְיַמֶּנּוֹס אַף לְאוֹרֶסְטֵס,
גַּם לַאֲדַמַס, בֶּן-אַסְיוֹס וּלְתּוֹאוֹן וְגַם לְאֵינוֹמָאוֹס. 

------------------
קָרַס נָפַל בָּאָבָק; וְאָנֹכִי עָלִיתִי עַל-רִכְבּוֹ,
בֵּין הַחֲלוּצִים נִצָּבְתִּי. וְהָאֶפֵּיִים הַגֵּאִים
חַתּוּ אַף נָסוּ אֶל-כָּל-הָעֲבָרִים, כִּי רָאוּ גִבּוֹרָם 
נוֹפֵל, מְפַקֵּד רוֹכְבֵיהֶם, הָרִאשׁוֹן בֵּין אוֹסְרֵי מִלְחָמָה.
אוּלָם אָנֹכִי עָלִיתִי עֲלֵיהֶם כְּסוּפָה אֲפֵלָה,
רֶכֶב חֲמִשִּׁים שָׁלַלְתִּי, וּשְׁנַיִם אֲנָשִׁים גִּבּוֹרִים
כִּרְסְמוּ אֶרֶץ סְבִיב רֶכֶב וָרֶכֶב, הִכְנַעְתִּים בְּרָמְחִי.
הוֹרֵג הָיִיתִי אֶת-שְׁנֵי בְנֵי אַקְטוֹר, אֶת-בְּנֵי מוֹלִיּוֹנָה, 

------------------
כָּכָה דִבֵּר,וַיִּקַּח אֶת-שִׁלְטוֹ שֶׁל-בְּנוֹ תְּרַסִּימֵדֵס,
בּוֹלֵם-הַסּוּסִים, הַמֻּנָּח בָּאֹהֶל וְעָשׂוּי לְתִפְאָרָה, 
מֵפִיק נְגֹהוֹת נְחֻשְׁתּוֹ, כִּי לָקַח בְּנוֹ מָגֵן אָבִיהוּ.
תָּפַשׂ כִּידוֹנוֹ הָאַדִּיר שֶׁעֻקְצוֹ נְחשֶׁת שְׁנוּנָה,
יָצָא אֶת-אָהֳלוֹ וְתֵכֶף הִבְחִין בָּרָעָה נִהְיָתָה:
אֵלֶּה נְבֻכִים וּנְסוֹגִים, וְאֵלֶּה-בְנֵי-טְרוֹיָה הַגֵּאִים
לוֹחֲצִים אוֹתָם, וְחוֹמַת אֲכַיָּה עֵרוּהָ הֹרָסָה. 
כְּאוֹתוֹ יָם רְחַב-יָדַיִם הַזָּע בַּהֲמֻלָּה חֲרִישִׁית,

------------------
עַל-פְּנֵי הַכִּכָּר הַיְּשָׁרָה, עַלִּיזֵי-הַגַּאֲוָה כְּדַרְכָּם.
אַךְ אֶבְרִימָךְ וְאַנְטִינוֹאוֹס יוֹשְׁבִים לְבַדָּם, וְהֵמָּה
רָאשֵׁי קְהַל הַחֲתָנִים, הָעוֹלִים עַל-כֻּלָּם בִּגְבוּרָה.
נִגַּשׁ אֲלֵיהֶם נוֹאֵמוֹן בֶּן-פְרוֹנְיוֹס וַיְדַבֵּר בְּאָזְנָיו 
שֶׁל-אַנְטִינוֹאוֹס, וַיִּשָּׂא אִמְרָתוֹ וַיִּשְׁאַל וַיֹּאמֶר:
"אַנְטִינוֹאוֹס, הֲנוֹדַע הַדָּבָר, אוֹ אֵין אִישׁ יוֹדֵעַ,
מָתַי שָׁב טֵלֶמָּכוֹס מִפִּילוֹס, אֶרֶץ-הַחוֹלוֹת?
הִנֵּה לָקַח סְפִינָתִי, וְעַתָּה הִיא דְרוּשָׁה לִי לְעַצְמִי,

------------------
אַחֲרֵי-כֵן נִתְפְּשֶׂנּוּ, כִּי עָלָיו נִשְׂתָּעֵר בְּכֹחַ; 
אוּלָם אִם-רַגְלָיו קַלּוֹת, וְיַעַל עָלֵינוּ בִמְרוּצָה,
שָׂא עָלָיו קֵינְךָ, רָדְפֵהוּ אֶל-נֹכַח הַסְּפִינוֹת, הַרְחִיקוֹ
מִן-הַמַּחֲנֶה וָהָלְאָה, גָּרְשֶׁנּוּ, וְלֹא יִבְרַח הָעִירָה".
כָּכָה נִדְבְּרוּ הֵם וְנֶחְבְּאוּ בֵין הַחֲלָלִים
אֵצֶל הַדָּרֶךְ; וְהוּא חֲסַר-לֵב עָבַר נֶחְפָּז עַל-פְּנֵיהֶם. 
חָלַף וְהִרְחִיק מְלֹא כִבְרַת אֶרֶץ, שֶׁיַּעֲשֶׂה צֶמֶד
פְּרָדִים בְּחָרְשָם – כִּי טוֹבִים פְּרָדִים מִבָּקָר עַל-קַרְקַע

------------------
נִזְכְּרוּ שְׁנֵיהֶם: הַלָּז בְּהֶקְטוֹר הַהוֹרֵג-בַּגְּבָרִים,
נָשָׂא אֶת-קוֹלוֹ וַיֵּבְךְּ וְקָרַס אֶל-רַגְלֵי אֲכִילֵס; 
בָּכָה אֲכִילֵס לְאָבִיו וּלְרֵעוֹ פַּטְרוֹקְלוֹס חֲלִיפוֹת.
עָנָה הַבַּיִת הַגָּדוֹל לְקוֹל יִלְלָתָם וְאַנְחָתָם.
אוּלָם כְּשֶׁשָּׂבַע אֲכִילֵס הַגֶּבֶר הַנַּעֲלֶה הַבְּכִיָּה,
וְנָסוּ הַיְּגוֹנִים מִלִּבּוֹ, וְהִרְפָּה מִמֶּנּוּ מְרִי עָצְבּוֹ,
מִהֵר קָפַץ מִכִּסְאוֹ וַיָּרֶם בְּיָדָיו הַזָּקֵן, 
רַחֲמָיו כִּי נִכְמְרוּ עַל-רֹאשׁוֹ הַשָּׂב וְעַל-שֵׂיבַת זְקָנוֹ.

------------------
 סוֹדוֹת – – – – – – אֲנִי שַׁקְרָן אֲנִי כַּזְבָן, אֲנִי תַלְמִיד אֲנִי רַבָּן, אֲנִי כוֹבֵס אִנִי לַבָּן – – – – – לְשׁוֹנִי הִיא לְשׁוֹן עִבְרִי, וְאָבִיָנה לְשׁוֹן מִצְרִי, וְטִיב לָשוֹן יְרוּשַׁלְמִי, לְשׁוֹן כַּשְׂדִּי וַאֲרַמִּי – – – וְאַשְׂכִּילָה בְּכָל חָכְמָה, וּמוֹלַדְתִּי בְעִיר רוֹמָה, וְחָיִיתִי בְתוֹגַרְמָה, בְּמִצְרַיִם וְכוּשׁ עָצְמָה, וּבִסְפָרַד וְעִיר רִמּוֹן, וְהָיִיתִי בְנוֹא אָמוֹן, וְסָבַבְתִּי בְנֵי עַמּוֹן, גְּבוּל מוֹאָב וְהַר חֶרְמוֹן, בֶּנֵי אֱדוֹם וְיִשְׁמָעֵאל וְהָיִיתִי
------------------
עַל פִּסְגַּת הֹר-הָהָר, מְעוֹנָהּ אֱלֹהֵי-קֶדֶם.עַל פִּסְגַּת הַר-הָהָר, מְעוֹנָהּ אֱלֹהֵי-קֶדֶם,
מוֹפִיעַ בְּעַנְנֵי-אוֹר עֲנָק וְלוֹ אֵשׁ-דָּת!
מִנֹּגַהּ נֶגְדּוֹ שָׁח בֵּל-כַּשְׂדִּים עַל נְהַר-פְּרָת
וְחָוַר מַרְאֵה סְפִינְקְס בַּשִּׁיחוֹר בְּאָפִיק יֶאְדָּם.
וּבְיָדוֹ מַטֶּה, בּוֹ יְקַרְקֵר אֵל – וְנָדַם
גְּאוֹן זֶבְס מְחַיֵּה-שֵׁשׁ, וְשָׁמַע דְּבָרוֹ וְנָס
הַיַּעֲרָה פֶּרוּן וּפָגַשׁ עָשׁ אֶת סָס
עַל חֹשֶׁן כֹּהֵן-לוּב, וְאִילָנֵי-ווֹטַן צֵידָם.
וּזְמַן כִּי יָמִיר זְמַן וְהֵאִיר מִזְרָח שׁוּב –

------------------
וּבַנְּתִיבָה הַשּׁוֹמֵמָה:
טִפּוֹת דָּם עַל הַמִּבְרֶשֶׁת,
דָּמִים חַיִּים מַעֲלִים קָצֶף."
וַתִּתְבּוֹנֵן אָז בָּהּ אִמּוֹ
וַתִּסְתַּכֵּל בַּמִּבְרֶשֶׁת,
אַף הִתְחִילָה בּוֹכָה מָרָה:
"אוֹי, אֲבוֹי לִי וְאוֹי לְנַפְשִׁי!
מַה לִּי לַעֲשׂוֹת, לָאֻמְלָלָה?
קָרָה אָסוֹן אֶת מַחְמַדִּי,
פָּגַע רַע אֶת בְּנִי אָהָבְתִּי!
הַמִּבְרֶשֶׁת נוֹטְפָה דָּמִים."
וַתֵּחָפֵז, עָשְׂתָה דַּרְכָּהּ,
צַעֲדָה בְּמַאֲמַצֵּי כֹּחָהּ;
הָרִים רָעֲדוּ תַּחְתֶּיהָ,
הָעֲמָקִים גָּאֹה גָּאוּ,
כָּל הָרָמוֹת שָׁם תִּשַּׁחְנָה,

------------------
מָזְגָה מִיָּד לוֹ הַיַּיִן בְּקִיתוֹנוֹת בְּנֵי יְדוֹתַיִם,
שָׁפְכָה לוֹ קֶמַח בְּנֹאדוֹת שֶׁל-עֹרוֹת עֲשׂוּיִים מְאֹד יָפֶה. 
אַךְ טֵלֶמָּכוֹס הוּא שָׁב אֶל-הַהֵיכָל וְאֶל-קְהַל הַחֲתָנִים.
וְרַעְיוֹן אַחֵר אָז הָגְתָה אַתֵּנָה כְּחֻלַּת-הָעָיִן.
הָפְכָה פָנֶיהָ כִּפְנֵי טֵלֶמָּכוֹס וַתִּסֹּב הַקִּרְיָה,
דִּבְּרָה בְּאָזְנֵי כָל-אִישׁ וְאִישׁ, אֲשֶׁר פָּגְשָׁה בְדַרְכָּהּ,
צִוְּתָה לָהֶם לְהִתְאַסֵּף בָּעֶרֶב בַּסְּפִינָה הַמְּהִירָה, 

------------------
לְעוֹלָם, כַּאֲשֶׁר נִשְׁבַּעְתִּי לְךָ וְנִעֲנַעְתִּי בְרֹאשִׁי;
עוֹרְרָה אֶת-יֶתֶר בְּנֵי הָאֲכַיִּים יְפֵי-הַמַּחְלָפוֹת,
נָחוּשׁ וְנִתְגָּר הַקְּרָב, וּבְיַעַן הֵפֵרוּ הַשְּׁבוּעָה
אַנְשֵׁי טְרוֹיָה; וְנָכוֹן לָאֵלֶּה הַמָּוֶת, וְרָעוֹת 
תְּבַהֲלוּם, יַעַן כִּי הֵם רִאשׁוֹנִים הֵפֵרוּ הַשְּׁבוּעָה".
כָּכָה הִבִּיעַ; וַיִּחַדְּ בְּלִבּוֹ בֶן-אַטְרֵס וַיַּעֲבֹר
בֵּין הַהֲמוֹנִים, מִתְהַלֵּךְ בָּא עַד לִשְׁנֵי הָאָיַסִּים;
עָמְדוּ חֲמוּשִׁים, וּסְבִיבָם חֵיל רַגְלִים רַבִּים כְּעַב-עָנָן.

------------------
הוֹלְכִים וּקְרֵבִים עָדֵיהֶם לְהַכְרִית פִּתְאֹם כֻּלָּהַם.
וְדַרְכְּךָ לֹא עוֹד תִּדְחֶה לָלֶכֶת כַּאֲשֶׁר אָמָרְתָּ. 
הִנְנִי רֵעוֹ-עֲמִיתוֹ אֲשֶׁר לְאָבִיךָ, וְאָנֹכִי
אָכִין לְךָ הָאֳנִיָּה הַמְּהִירָה וְאֶאֱרַח עִמְּךָ.
אוּלָם אַתָּה לֵךְ שׁוּבָה הַבַּיְתָה אֶל-קְהַל הַחֲתָנִים,
מַלֵּא הַכֵּלִים מַכֹּלֶת וְהָכֵן הַצֵּדָה לַדָּרֶךְ.
יַיִן תָּשִׂים בְּקִיתוֹנוֹת וְגֶרֶשׁ, זֶה מֹחוֹ שֶׁל-סַפָּן, 
תְּנֶנּוּ בְנֹאדוֹת שֶׁל-עֹרוֹת מוּצָקִים, וְאָנֹכִי אֲמַהֵר,

------------------
הוֹי, שַׂר-לִיקְיָה, אֶרְאֶה-נָּא
הֲמוֹן חִצֶּיךָ הָאַדִּירִים,
לִי לְעֶזְרָה טָסִים וּמִמֵיתַר-זָהָב;
וּבְלַפִּידִים, בָּהֶם תָּאִיר אַרְטֶמִיס
הַרְרֵי לִיקְיָה מִדֵּי לֶכְתָּהּ,
לוֹ תָרֵע.
אֶקְרָא לְנוֹשֵׂא צְנִיף-הַכֶּתֶם,
אֲשֶׁר עָלָיו שָׁם אַרְצִי,
לְבַּקְחוֹס הַוַּרְדִּי כַּיַּיִן
בְּמַקְהֵלוֹת הַמֵּינַדות:
קַח מִן הָאֵשׁ
אֲשֶׁר בְּלַפִּידְךָ וּפְגַע
בָּאֵל זֶה שְׂנוּא-נַפְשִׁי בֵין הָאֵלִים כֻּלָם!
אַתָּה אַךְ מִתְפַּלֵּל וּמִתְפַּלֵּל; וְאִם
תֵּט אָזְנְךָ גַּם לִי, וְסָרָה הַמַּחֲלָה,

------------------
נִמְשַׁךְ מֵאֵצֶל הַשִּׂיחַ, הָעֵץ וְהַפֶּרַח וְכָל גִּבְעֹל.
מָקוֹם שֶׁיָּשַׁב שָׁם הוֹגֶה גַּעְגּוּעֵי אַהֲבָתוֹ,
תַּבְנִית צָעִיף שֶׁל סַלְסָלָה גָּדוֹל וְיָקָר, מְרֻקַּם
זָהָב נְקֻדּוֹת נְקֻדּוֹת, מִתְנַפְנֵף-מְרַפְרֵף בָּאֲוִיר,
כָּנָף וְכָנָף לְכָאן, כָּנָף וְכָנָף לְהָתָם;
תַּבְנִית עָב-קַלָּה זְהַבְהֶבֶת, הַגְבֵּהַּ תַּגְבִּיהַּ שָׁמַיְמָה,
כַּאֲשֶׁר תִּהְיֶה בָּעֶרֶב וּלְאַחַר חַמָּה נִסְתַּלְּקָה,
אַחַת יְחִידָה וְשָׁטָה, הוֹלֶכֶת וְכֵהָה בַּשָּׁחַק.

------------------
בִּלְתִּי הוֹרַי יְלָדוּנִי, כִּי טוֹב לִי וְלוּ לֹא נוֹלַדְתִּי!
בֹּאוּ וּרְאוּ אֶת-הַשְּׁנַיִם מִתְעַלְּסִים לָהֶם בָּאֳהָבִים,
שׁוֹכְבִים בְּמִטָּתִי שֶׁלִּי, וְעֵינַי רוֹאוֹת וּנְמַקּוֹת.
אֶפֶס הֲלֹא לֹא יוֹסִיפוּ לִשְׁכַּב כְּמוֹ-כֵן, מֻבְטַחְנִי; 
וְאִם תִּגְדַּל מְאֹד אַהֲבָתָם, בִּמְהֵרָה יְמָאֲנוּ שְׁנֵיהֶם
לִשְׁכַּב, אַךְ כְּבָלַי לֹא אָסִיר וּכְלִי תַּרְמִיתִי לֹא אֶקַּח
עַד עִם-הֵשִׁיב אָבִיהָ לִי מֹהַר בְּתוּלֶיהָ הַגָּדוֹל, 
אֲשֶׁר הִרְבֵּיתִי לוֹ חֵלֶף הַנַּעֲרָה בשֶׁת-לֹא-תֵדָע.

------------------
זֶבְס גַּם טוֹבוֹת וְגַם רָעוֹת, כִּי הוּא הַכֹּל יָכוֹל וְעוֹשֶׂה.
שְׁבוּ לָכֶם בְּהֵיכַל הַמֶּלֶךְ, הֵיטִיבוּ אֶת-לִבְּכֶם בַּמִּשְׁתֶּה,
עַנְּגוּ אֶת-נַפְשְׁכֶם בִּדְבָרִים, כִּי דְבָרִים נְכוֹנִים אֲסַפְּרָה.
אָכֵן, לֹא הַכֹּל אוּכַל לְהוֹדִיעַ וְלֹא הַכֹּל אֲתָאֵר, 
כָּל-תְּלָאוֹת אוֹדִיסֵס, הַגֶּבֶר הֶעָשׂוּי לִבְלִי-חָת,
בִּלְתִּי אַחַת שֶׁפָּעַל וְעוֹלֵל הַגֶּבֶר הָאַדִּיר
בְּאֶרֶץ טְרוֹיִים, שָׁם הַרְבֵּה נְשָׂאתֶם, הוֹי, הָאֲכַיִּים!

------------------
עַל-פּוּלִידַמַס וְעַל-הֶקְטוֹר, הֵם הֵם אֲשֶׁר נַפְשָׁם שׁוֹאֶפֶת
לִנְתֹּץ הַחוֹמָה וְלֶאֱסֹר הַקְּרָב עִם-הַסְּפִינוֹת הַגְּדוֹלוֹת; 
אִתָּם גַּם קֶבְּרִיאוֹנֵס, הוּא הָיָה הַשְּׁלִישִׁי, כִּי הֶקְטוֹר
עָזַב עִם-רִכְבּוֹ אִישׁ אַחֵר הַנּוֹפֵל מִמֶּנּוּ בְכֹחַ.
פָּרִיס, אַלְקַתּוֹס וַאֲגֵנוֹר הַמְּפַקְּדִים לַמַּחֲנֶה הַשֵּׁנִי,
מַחֲנֶה שְׁלִישִׁי – מְפַקְּדָיו הֶלֶּנּוֹס אַף דֵּאִיפוֹבּוֹס,
שְׁנֵי בְנֵי פְּרִיאַמּוֹס, וּשְׁלִישִׁי עִמָּהֶם – אַסְיוֹס הַגִּבּוֹר, 

------------------
אַחֲרֵי רְאוֹתוֹ שׁוּב אֶת-אוֹדִיסֵס בַּשָּׁנָה הָעֶשְׂרִים.
רִאשׁוֹן רָאָה אָז טֵלֶמָּכוֹס הַדּוֹמֶה-לָאֵלִים
אֶת-אֶבְמֵיאוֹס הָרוֹעֶה הַבָּא אֶל-הַבַּיִת, וּמִהֵר
רָמַז לוֹ, קְרָאוֹ, וְזֶה הִתְבּוֹנֵן עַל-סְבִיבוֹ, וַיִּקַּח 
כִּסֵּא פָּנוּי שֶׁלְּיָדוֹ, וְעָלָיו נָהַג לָשֶׁבֶת
גּוֹזֵר הַבָּשָׂר לִקְהַל הַחֲתָנִים הַמְּסֻבִּים בַּבָּיִת.
נָשָׂא אוֹתוֹ הַכִּסֵּא וַיַּעֲמִידֵהוּ לְנֹכַח
שֻׁלְחָנוֹ שֶׁל-טֵלֶמָּךְ, וַיֵּשֶׁב עָלָיו, וְהַכָּרוֹז
הֵבִיא וְהִגִּישׁ לוֹ אֶשְׁפָּר, וְלֶחֶם מִטֶּנֶא לוֹ נָתָן. 

------------------
הִנֵּה יִתְפַּלֵּל, שֶׁיְּמַהֵר וְיֵאוֹר לוֹ שַׁחַר בֶּן-אֵלִים; 
יִבְטַח לִגְדֹּעַ בְּעֻזּוֹ כָּל-רָאשֵׁי חַרְטוֹמֵי הַסְּפִינוֹת
וְאוֹתָן לְשַׁלַּח בְּאֵשׁ אוֹכְלָה, וּלְהַכּוֹת אֶת-הָאֲכַיִּים
אֵצֶל הַסְּפִינוֹת, נְבֻכִים בְּתִמְרוֹת הֶעָשָׁן הָעוֹלֶה.
לִבִּי מַה-יִּפְחַד בְּקִרְבִּי, פֶּן-יֹאמְרוּ הָאֵלִים לְמַלֵּא
אֶת-אֲשֶׁר דִּבֵּר וַיִּגְזֹר עָלֵינוּ, וְתַמְּנוּ לִגְוֹעַ
בְּשַׁעֲרֵי טְרוֹיָה וְהַרְחֵק מֵאַרְגּוֹס מְזִינַת הַסּוּסִים.
קוּמָה, בִּרְצוֹתְךָ, וְהַצֵּל אֶת-הָאֲכַיִּים הַנִּדְכִּים,

------------------
בְּקִרְבָתוֹ אִלְתִּית יִטְרֹף
וּבוֹלֵעַ אֶת הַלָּכִיס.
קַרְקַע שְׁטוּחָה מִשְׁכַּן-לָכִיס,
אִלְתִּית תִּבְחַר מָקוֹם חָלָק,
זְאֵב-הַמַּיִם מֵטִיל בֵּיצִים
בִּימוֹת-קֹר וּבְסַעַר אָיֹם.
אַךְ הָאוֹקוּנוֹס הוּא פַּחְדָן
וּבַחֹרֶף יֵרֵד צוּלָה,
בֵּיצָיו יָטִיל אַךְ בַּקַּיִץ,
יִמְחָא זָנָב עַל חוֹף מָיִם.
וְאִם עַד עַכְשָׁו לֹא נוֹכַחְתָּ,
כִּי כָּהֵנָּה עוֹד יָדַעְתִּי,
אָז אֲסַפֵּר אֵיכָה חוֹרְשִׁים
אַנְשֵׁי-צָפוֹן בְּיַחְמוּרִים,
בְּנֵי-הַדָּרוֹם בְּסוּסוֹתֵיהֶם
וּבִשְׁוָרִים – כָּל הַנְּחִתִּים

------------------
וְעַרְעָר יָנוּעַ שָׁם אַחַד הַסְּבָכִים.
מִסָּבִיב לוֹ עַרְבוֹת הַיְּשִׁימוֹן עִם רָזָיו
כִּדְמוּת גְּבוּרָה נָחָה עִם חוֹתָם עַצָּבֶת,
כְּאִלּוּ נִשְׁפְּכוּ עַל סְעִיפֵי הַסְּלָעִים
כָּל גִּנְזֵי תַּעֲלוּמוֹת הַחַיִּים וְהַמָּוֶת.
מִמַּעַל אַפִּרְיוֹן – מֶרְחַבְיַת-שָׁמַיִם –
הָאִלֵּם כַּנֵּצַח וְשׁוֹקֵט בַּעֲרִיפָיו;
מִתַּחַת – גַּבְנוּנֵי הַר אוֹטְרִיס וַאֲגַפָּיו
עִם יֵצֶר הָאָדָם הַנֶּאֱבָק בֵּין סְעִיפָיו.
וַיָּשַׂר הַלָּיְלָה… בֵּין כֵּפֵי הַסְּלָעִים

------------------
עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:
"אֶבְרִימָכוֹס, כְּבָר אָבַד יוֹם שׁוּבוֹ שֶׁל-אָבִי לְעוֹלָם.
חָדֹל חָדַלְתִּי מֵהַאֲמִין לַבְּשׂוֹרוֹת תָּבֹאנָה מֵאָרֶץ.
לִבִּי לֹא אָשִׁית לִנְבוּאוֹת מַגִּידֵי הָאוֹתִיּוֹת מֵרֵאשִׁית, 
אֲשֶׁר יִנַּבְּאוּ לְאִמִּי, כִּי תִדְרשׁ לְמוֹ אֵלֶּה בְּחֶדְרָהּ.
אוֹתוֹ הָאִישׁ – אַכְסְנַאי שֶׁלִּי מִימוֹת אָבִי מִטָּפוֹס,
מֶנְטֵס שְׁמוֹ בּוֹ יִתְפָּאֵר, וְהוּא בֶן-אַנְכִיאָלוֹס הֶחָכָם,
מוֹלֵךְ בְּאַרְצוֹ עַל-עַם הַטָּפִיִּים, גּוֹי חוֹבֵב-מְשׁוֹטִים".

------------------
לִשְׁמֹר כִּבְשׂוֹת אֲבִיהֶן וּפָרָיו עֲקֻמֵּי הַקֶּרֶן.
יָד אִם-לֹא תִשְׁלַח בָּהֶם, מִשְׁתּוֹקֵק לִתְשׁוּבָה לְבֵיתְךָ,
שׁוֹב תָּשׁוּבוּ לְאִתָּקָה, וְאִם-הַרְבֵּה תְּלָאוֹת תִּמְצָאוּ;
אֲבָל אִם-תִּשְׁלַח בָּם יָד, מֵרֹאשׁ לְךָ אַגִּיד – תֹּאבֵדוּ,
גַּם הָאֳנִיָּה גַּם כָּל-עֲמִיתֶיךָ; וְאַף אִם-תִּמָּלֵט, 
תְּאַחֵר לָבֹא וּבְצָרָה; אַךְ כָּל-עֲמִיתֶיךָ יֹאבֵדוּ".
כָּכָה הִבִּיעָה, וְאֵאוֹס לָהּ כִּסֵּא-הַכֶּתֶם הוֹפִיעָה,
שָׁבָה הַיָּפָה-בָּאֵלוֹת אֶל-אִיָּהּ, נֶחְפָּזָה בְּלֶכְתָּהּ.

------------------
יִגְוַע וִיפּוּנֶן בִּרְנָנָה,
לֶמִנְקֵינֶן מֵת בְּשַׁעֲשׁוּעָיו
וְעוֹד אֲנִי יוֹדֵעַ הַרְבֵּה
מַאֲמָרוֹת וּפִתְגָּמִים,
שֶׁקָּטַפְתִּי בְּמִשְׁעוֹלִים,
שֶׁתָּלַשְׁתִּי בֵּין אַבְרָשִׁים,
שֶׁקָּטַמְתִּי מִן הַשִּׂיחִים,
שֶׁצָּבַרְתִּי בֵּין עֲנָפִים,
שֶׁאָסַפְתִּי לִי בַּדֶּשֶׁא,
שֶׁמָּצָאתִי עַל הַדֶּרֶךְ,
כְּשֶׁהָלַכְתִּי, רוֹעֵה-פָרוֹת,
נַעַר קָטָן אֶל הַדּוֹבֶר,
כַּר זֶה כֶּבֶד דְּבַשׁ וְנֹפֶת,
כָּרִים עַל תְּלוּלִיּוֹת זָהָב,
בְּעִקְבוֹת מוּרִיקִי הַשְּׁחוֹרָה
אַחֲרֵי קִימוֹ זוֹ הַבְּרֻדָּה.

------------------
אִם כָּבוֹד וָשֵׁם יִנְחַל עוֹשֵׂה כָל זֹאת –
אָז מָה אִכַּף לָאֵל?
בִּתְפִלָה גַם לֹא אָבוֹאָה
אֶל קָדְשֵׁי לֶב-אֲדָמָה,
הֵיכַל אַבֵּי לֹא אִכָּנֵסָה,
אֶל בֵּית-אֵל בְּאוֹלִימְפִּיָה –
עַד הַדְּבָרִים יָבוֹאוּ,
וְכָל הָעָם עֵינָיו רוֹאוֹת.
הוֹי, זֶבְס אַדִּיר, אִם אַךְ נִקְרָא בְצֶדֶק
לְךָ אֲדוֹן-עוֹלָמִים,
אַל יֵעָלֵם מִמְּךָ, מִמֶּמְשַׁלְתְּךָ לָעַד,
אֵין אֱמוּנָה עוֹד בִּנְבוּאָתוֹ שֶׁל פֶבּ,
אֵין לָהּ דּוֹרֵשׁ, וְכָל תִּפְאֶרֶת
הָאַפּוֹלוֹן וּכְבוֹדוֹ גָלוּ וְאֵינָם.
אָבְדָה אֱמוּנָה מֵעָם.

------------------
        אוּלָם בַּלַּיְלָה, כְּשֶׁדָּלְקוּ
נֵרוֹת שֶׁל חֵלֶב בְּאוּלַם בֵּיתוֹ שֶׁל ר' מָרְדְּכַי, הִתְכַּנְּסוּ
כָּל הַמְּחֻתָּנִים וְהָאוֹרְחִים וִידִידָיו אֲשֶׁר בְּפּוֹדוֹבְקָה,
שָׁבָה הַשִּׂמְחָה וַתִּגְדַּל; עָמְדוֹ הַמְּנַגְּנִים לְדוּכָן.
אָמְרוּ הַנְּעָרוֹת-הַבְּתוּלוֹת לָצֵאת בִּמְחוֹלוֹת כְּדַרְכָּן,
אֶפֶס חָזְקָה עֲלֵיהֶן יַד הַמְּחֻתָּנִים: הַפַּעַם
נִזְכֶּה אֲנַחְנוּ בַּנְּגִינָה! וְהָיוּ מְנַגְּנִים הַלַּיְלָה,
דִּבְרֵי חַזָּנוּת וּקְטָעִים מֵאוֹפֵּירוֹת, קוֹזַק וּוָלַךְ,

------------------
נָפַל גַּם הוּא, וַיִּכָּפֵף, וַיִּפְסַע עַל-חָזוֹ הַגִּבּוֹר,
פָּרַק מֵעָלָיו אֶת-נִשְׁקוֹ, הֵרִיעַ וַיִּשָּׂא אִמְרָתוֹ:
"כָּכָה תִּזְנְחוּ, טְרוֹיִים רָמֵי-עֵינַיִם לֹא יֵדְעוּ 
שָׂבְעָה בַקְּרָבוֹת, אֶת-צִי הַדַּנָּאִים מַכְנִיעֵי-הַסּוּסִים,
הֵן לֹא חֲשַׂכְתֶּם מֵאָדָם הַבָּשְׁנָה וְהַכְּלִמָּה, כַּאֲשֶׁר
לֹא חֲשַׂכְתֶּם מִמֶּנִּי, הוֹי, כְּלָבִים מְתֹעָבִים, וּבְלִבְּכֶם
הֵן לֹא יְרֵאתֶם חֲרוֹנוֹ הַגָּדוֹל שֶׁל-זֵאוּס, הַנּוֹטֵר
מִשְׁפַּט הָאוֹרְחִים, וְיוֹם יָבֹא בוֹ יַחֲרִיב אֶת-עִירְכֶם הָרָמָה. 

------------------
יֶאֱרֹב לְצֹאנָם שֶׁל-אָדָם לָקַחַת לוֹ טֶרֶף לְשָׂבְעוֹ,
כֵּן גַּם אֲכִילֵס לֹא יָדַע כָּל-רַחֲמִים, וְזָרָה לוֹ בשֶׁת
אֲשֶׁר זוֹ דַרְכָּה לְהַזִּיק אוֹ לְהוֹשִׁיעַ לָאָדָם. 
יֵשׁ אֲשֶׁר יֹאבַד לָאָדָם אַף אִישׁ יוֹתֵר קָרוֹב וְיָקָר,
אָחִיו בֶּן-אִמּוֹ, כִּי יָמוּת, אוֹ בְנוֹ מִיּוֹצְאֵי חֲלָצָיו,
וְעָמַד מִבִּכְיוֹ גַם הוּא, וְשָׁבַת מִנַּהֲמַת לִבּוֹ,
יַעַן כִּי נָטַע הַגּוֹרָל נֶפֶשׁ סוֹבֶלֶת בָּאָדָם;
אוּלָם זֶה לָקַח אֶת-נַפְשׁוֹ שֶׁל-הֶקְטוֹר הַגֶּבֶר הַנַּעֲלֶה, 

------------------
אֶת הַחֲלָלִים פַשְׁטוּ, הָסֵר מֵעֲלֵיהֶם
כָּל כְּלֵי מִלְחָמָה. יְדִידַי, עוֹד הָעֶרֶב
וְעוֹף הַשָּׁמַיִם יוֹלִיךְ אֶת הַקּוֹל
לְמַצַּב רוֹמִים אֲשֶׁר בְּעֵין-גֶּדִי,
וּבָאוּ לִתְפֹּס אֶת כָּל בַּחוּרֶיהָ.
אֵין לָנוּ אֶלָּא לְהִמָּלֵט עַל נַפְשֵׁנוּ,
וּבְרֵרָה אֵין לָכֶם: הִמָּלְטוּ הֶרָה.
שְׁאוּ הַיַּיִן וְאֶת כָּל הַמַּכֹּלֶת.
לֹא רַב הוּא: אַךְ לְאֵיזֶה יָמִים דַּיּו,
וְאָז נִרְאֶה, מֶה עָלֵינוּ לַעֲשׁוֹת.
כְּאֶל אַחַת קָאקִי חִוְרֵי מְדַבֵּר רַבִּי,
כְּאֶל אַחַת שֶׁבָּעָם. – וְלוּ גַם כָּךְ, הֲלֹא

------------------
אֵין אֱלֹהִים, כִּי אֵינֶנּוּ – אָכֵן!
אֵין אֱלֹהִים, גַּם עִבְרִי גַם נוֹצְרִי!
הֲמֵאלֹהִים יִבָּצֵר מֵעֲנוֹת?
הֲיִבָּצֵר מֵאלֹהִים מֵחַנּוֹת?
הֲמֵהַפְלִיא יִבָּצֵר מֵאלֹהִים?
וּבְהִפָּקַע בִּכְאֵבָהּ רֵאָתִי
הָרְעֵבָה לָאֲוִיר כָּל-שֶׁהוּא,
אֶצְבְּעוֹתַי עֵת כִּרְסַמְתִּי בְּשִנָּי
כְּדֵי יַחֲרִישׁ לִי מַכְאוֹב אֶת-מַכְאוֹב,
כְּדֵי לְשַׁבֵּר צְמָאִי בְּדָמִי,
אֵי הָיָה הוּא? אֵי – הַכֹּל יָכוֹל?
שׁוּר!", וּלְמוּלָם אָז שָׁלַח אֶצְבָּעוֹת
מְנֻוָּלוֹת מִגָּרֵם, מִכַּרְסֵם,

------------------
יָגִיל פְּרִיאַמּוֹס גַּם-הוּא – וְעַצְמוֹתֶיךָ תִרְקַבְנָה
פֹּה, בִּשְׂדֵה טְרוֹיִים, וּבְטֶרֶם בִּצַּעְתָּ אֶת-אֲשֶׁר יָזַמְתָּ. 
הִנֵּה כֵן יֹאמַר הָאוֹמֵר אָז אַחַד הַטְּרוֹיִים הַיְּהִירִים,
עוֹלֶה פוֹסֵעַ עַל-גַּבֵּי גַּל מֶנֶּלָּאוֹס הַמְּהֻלָּל:
"תַּעֲלֶה בְיַד אֲגַמֶּמְנוֹן לְכַלוֹת חֲמָתוֹ בְכָל-אָדָם,
כַּאֲשֶׁר עָלְתָה בְיָדוֹ לְהָבִיא לָרִיק חֵיל אֲכַיִּים
עַתָּה הֵנָּה! וְשָׁב בַּיְתָה אֶל-אֶרֶץ מְכוֹרָתוֹ שֶׁאָהַב, 
רֵיקוֹת סְפִינוֹתָיו, וְהִשְׁאִיר פֹּה אֶת-בֶּן-אַטְרֵס הַגִּבּוֹר!"

------------------
בְּתַחֲנוּנֶיהָ – וַתּוּכָל, וְכָלָה חָרַץ עַל-טְרוֹיִים
זֶבְס. וְשָׁמַרְתָּ בְלִבְּךָ אֶת-דְּבָרַי אֵלֶּה, לֹא תִשְׁכָּח,
לְמַעַן תִּזְכֹּר עֵת תַּרְפֶּה שְׁנָתְךָ הַמְּתוּקָה מִמֶּךָּ".
כָּכָה אָמַר וְנִסְתַּלֵּק, וְאוֹתוֹ עָזַב מְהַרְהֵר 
בְּלִבּוֹ דְבָרִים, אֲשֶׁר לֹא-יִהְיוּ וְלֹא-קָמוּ לְעוֹלָם.
יַעַן כִּי אָמַר, שֶׁיִּלְכֹּד בּוֹ-בַיּוֹם קִרְיַת פְּרִיאַמּוֹס,-
שׁוֹטֶה, אֲשֶׁר לֹא יָדַע, מַה-יָּעַץ זֵאוּס וִיעוֹלָל:
יַעַן כִּי-אָמַר לְהָמִיט עוֹד הַרְבֵּה אֲנָחוֹת וּתְלָאוֹת

------------------
זָהָב וּנְחשֶׁת לָרֹב, כְּלֵי בַרְזֶל מַעֲשֵׂה יְדֵי אָמָּן; 
שָׁם גַּם הַקֶּשֶׁת הַגְּמִישָׁה וְהָאַשְׁפָּה מְכִילָה-הַחִצִּים,
חִצִּים רַבִּים בְּתוֹכָהּ, מְעוֹרְרֵי אֲנָחוֹת, כָּל-מַתַּן
אִיפִיטוֹס בֶּן-אֶבְרִיטוֹס הַדּוֹמֶה-לִבְנֵי-הָאַלְמָוֶת,
רֵעַ לוֹ וְאַכְסְנַאי, וּנְתָנָם לוֹ בְּעִיר לָקֶדֵּימוֹן,
כַּאֲשֶׁר נִפְגְּשׁוּ שְׁנֵיהֶם אִישׁ אֶת-רֵעֵהוּ בְּמֶסֵּנָה, 
בְּבֵית אוֹרְטִילוֹכוֹס הַנָּבוֹן, כִּי שָׁמָּה הִגִּיעַ אוֹדִיסֵס
עֵקֶב הַחוֹב אֲשֶׁר הָיוּ חַיָּבִים לוֹ כָּל-עַם-הָאָרֶץ;

------------------
כּוֹכְבֵי אֶרֶץ וְשָׁמַיִם חֲדָשִׁים, אֲנִי לֹא יָדַעְתִּי,
מְאוֹרוֹת מֶרְחַבְיָה אֲיֻמָּה, עֵדִים אַחֲרוֹנִים לְכֹחַ
טֶבַע יוֹצֵר אֵיתָנִים, אַתֶּם רְאִיתֶם פֹּה תוֹעִים
פִּלְאֵי הֲוָיָה מִבְּרֵאשִׁית, הֲדַר מִפְלֶצֶת הָאֵימִים
בְּקֶסֶם עֲתֶרֶת אֱיָל בַּיְּצִירָה טֶרֶם שִׁכְלוּלָהּ.
אַתֶּם רְאִיתֶם גְּסִיסַת אוֹתָם אַדִּירֵי הַשָּׁחַץ.
אֶתְכֶם אֵין אֲנִי חוֹבֵב, אַךְ לִבִּי נִמְשָׁךְ אַחֲרֵיכֶם,
אַחַר קֶסֶם חִידַתְכֶם וְתַעֲלוּמוֹת הֲוָיָתְכֶם.
וְאֵי מִזֶּה צַעַר חֲרִישִׁי מְלַטֵּף הַלֵּב הַמִּצְטַמֵּק,

------------------
אוּלָם בָּנוּי פָּז / לְצֶאֱצָאֵי סִינְדְרִי;
עַל הַר אוֹקוֹלְנִיר / עָמַד עוֹד אֶחָד –
בְּרִימִיר, בֵּית-הַשֵּׁכָר / לָעֲנָקִים.
רָאִיתִי אוּלָם / רָחוֹק מִשֶּׁמֶשׁ
בְּנַסְטְרַנְד, וּשְׁעָרָיו / קְרוּעִים צָפוֹנָה;
בְּעַד חוֹר-עֲשָׁנוֹ פָּרַץ / גֶּשֶׁם שֶׁל רָעַל,
כִּי כָּתְלֵי הָאוּלָם / חֲתוּלִים בִּנְחָשִׁים.
שָׁם רָאִיתִי גְּבָרִים / נִשְׁבָּעִים לַשֶּׁקֶר וּמַכֵּי-נָפֵשׁ
בַּחֲצוֹתָם / זִרְמֵי-פֶרֶא
[וְגַם אֵלֶּה / שֶׁפִּתּוּ אֵשֶׁת-אִישׁ];
שָׁם יָנַק נִידְהוֹג / מִגְּוִיּוֹת מֵתִים,

------------------
קַלְעִי אֲשֶׁר בְּיָדִי, חַרְבִּי עַל חֲגוֹרָתִי?
שִׂמְחוֹת-עֵינַי, מַחְלְצוֹת-חַגַּי,
הָעוֹטוֹת לְעֹצֶר כֹּחִי – לָמָּה לִי אֵלֶּה?
הָלַךְ רֵעִי אֶנְגִּידוּ – וְאֵינֶנּוּ.
רָחַק מִמֶּנִּי, עִם חַיַּת-שָׂדֶה יִתְרוֹעֵעַ,
מְקַלֵּל אֶת הַקְּדֵשָׁה אֲשֶׁר הִדִּיחַתּוּ,
לִפְנֵי שַׁמַשׁ יִשְׁפֹּךְ שִׂיחוֹ.
וַאֲנִי אָמַרְתִּי, עַל מַרְבַדִּים יַצִּיעַ,
בְּאָהֳלֵי-אַפַּדְנִי יִשׁכֹּן לִשְׂמֹאלִי.
חוֹרֵי-אֶרֶץ יִשְּׁקוּ לְרַגְלָיו,
כָּל הָאָדָם יְשָׁרְתוּהוּ.
אָבֹל יֶאֱבַל לוֹ כָל הָעָם,

------------------
כַּוְרָן, שֶׁדְּבוֹרִים מְחַבְּבוֹת אוֹתוֹ וּנְחִילוֹ פּוֹרֵחַ –
מְשׁוֹרֵר בְּמִקְצָת; וְתֹאמַר: בְּמִקְצָת שֶׁבְּמִקְצָת גַּם בַּטְלָן?
יְהִי כִדְבָרֶיךָ; אַךְ בַּטְלָן לֹא תָמִיד מַשְׁמָעוֹ בִּישׁ-גַּדָא.
וְיֵשׁ לְךָ טַעֲנוֹת וּמַעֲנוֹת? גַּם לִבִּי זָב דָּמִים… יָדַעְתִּי.
בּוֹנִים מַלְאָכִים לֹא הָיוּ בָּעוֹלָם מֵעוֹלָם – וְאֵינָם,
אֶלָּא בָּשָׂר-וָדָם; וְיָפֶה כָּל בִּנְיָן אַךְ לְאַחַר
שֶׁתַּעֲבֹרְנָה שְׁנוֹת בִּנְיָן וְחֶבְלֵי בִנְיָן יַחֲלֹפוּ.

------------------
אֶפֶס מַרְקוּלִיס הַקַּל הוֹצִיאַנִי
לוּט עָבֵי-אֹפֶל מִבֵּין שׂוֹנְאֵי-נָפֶשׁ;
אַךְ שׁוּב גָּרְפוּ אוֹתְךָ בַּקֶּטֶל
קֶצֶף גַּלִּים וּמִשְׁבְּרֵי הַיַּמִּים.
קוּם, אֵפוֹא, שַׁלְּמָה לְזֶאוּס נְדָרֶיךָ,
דַּע הַמַּרְגּוֹעַ מִקְּרָב וּמִשְׁמָעַת,
בְּצֵל אַרְדֹּפְנַי שֵׁב רָוֵחַ,
נָא אַל תָּחוּס עַל כַּדִּים בִּשְׁבִילְךָ.
יַיִן מַשְׁכִּיחַ מַלֵּא כָּל-גָּבִיעַ,
שְׁפֹךְ מִצַּפַּחַת גְּדוֹלָה כָּל-הַדֹּהַן.
כַּרְפַּס טָרִי מִי יָבִיא הֵנָּה,
וַהֲדַסִּים נוֹעָדִים לִכְלִילִים?

------------------
כְּלוּם אֵינְךָ רוֹאֶה, אֵיךְ כֻּלָּם רוֹמְזִים לִי בְעֵינֵיהֶם,
כִּי אֶסְחָבֶךָ; וְאוּלָם אֲנִי עוֹדִי נִרְתָּע בְּתֻמָּתִי.
קוּם! וְאִם-אַיִן, יֵהָפֵךְ רִיבֵנוּ לְתִגְרַת-אֶגְרוֹפִים!"
הִבִּיט בּוֹ בְּזַעַם אוֹדִיסֵס הָאִישׁ רַב-הַדַּעַת וַיֹּאמֶר:
"פֶּתִי! הֲלֹא לֹא עָשִׂיתִי לְךָ רָעָה, בְּךָ לֹא דִּבַּרְתִּי, 
גַּם לֹא אֲקַנֵּא בְךָ, וְאִם-יַרְבֶּה לְךָ אִישׁ וְכֵן יוֹסִיף.
אוֹתוֹ הַסַּף הֲלֹא יִמְצָא גַּם לִי גַּם לְךָ, וְלֹא יָאֶה
אֲשֶׁר תְּקַנֵּא בְּזוּלָתְךָ. דּוֹמַנִי, כִּי חוֹזֵר עַל-פְּתָחִים

------------------
כֵּיצַד יִחְיֶה וּמַה יַּעַשׂ.
הָיָה סַכִּין עַל חֲלָצָיו,
וְקַת-הַסַּכִּין גִּידִים גִּידִים;
עָשָׂה אֶת הַקַּת לְסִירָה,
בָּנָה סִירָה מַעֲשֵׂה-חוֹשֵׁב,
הִתְחִיל שָׁט בְּאוֹתָהּ סִירָה,
בִּמְעֵי וִיפּוּנֶן אָז הִפְלִיג,
מַפְלִיג בָּא בֵּין כָּל הַמְּבוֹאוֹת,
וּבְדֵי-עָמָל בַּפִּתּוּלִים.
אֶפֶס וִיפּוּנֶן לֹא הִרְגִּישׁ
בְּאָדָם מַפְלִיג בְּתוֹךְ מֵעָיו.
אָמַר וֵינֵמֵינֶן לַחֲרֹשׁ,
נִגַּשׁ לַעֲבוֹדַת נַפָּח,
הִתְחִיל חוֹרֵשׁ אֶת הַבַּרְזֶל;
אֶת כֻּתָּנְתּוֹ עָלָיו הָפַךְ,
עָשָׂה אוֹתָהּ לוֹ מַפָּחָה,

------------------
הֵחֵל בַּמְּצָחוֹת, וַיִּנְעַל לְשׁוֹקָיו הַמְּצָחוֹת הַנָּאווֹת,
כְּלִילוֹת-הַיֹּפִי וּפֻרְפּוֹת הַכֶּסֶף לָהֵנָּה לְרָכְסָן. 
אַחֲרֵי-כֵן הִלְבִּישׁ אֶת-חָזוֹ מִסָּבִיב סֹחֵרָה מַבְרִיקָה,
תָּלָה עַל-שִׁכְמוֹ אֶת-חֶרֶב הַנְּחשֶׁת לָהּ מַסְמְרוֹת כָּסֶף,
תָּפַס בְּיָדוֹ הַשִּׁרְיָן הַגָּדוֹל וְכֶבֶד-הַמִּשְׁקָל
מֵפִיץ נָגְהוֹ לְמֵרָחוֹק, וְדוֹמֶה לַסַּהַר בַּחֹדֶשׁ.
מָשָׁל לְלַהַב מוֹפִיעַ עַל-רַחֲבֵי-הַיָּם לַשַּׁיָּטִים, 
אֵשׁ מִתְלַקַּחַת עַל-פִּסְגַת הֶהָרִים הַגְּבֹהִים לְבַדָּה

------------------
אִשְׁתְּךָ רַבַּת-הַנֵּדֶה לֹא תִבְכֶּה לְךָ, כִּי יֹאכְלוּךָ
הַרְחֵק מִמֶּנּוּ הַכְּלָבִים הַזְּרִיזִים עַל-יַד צִי אַרְגֵּאִים".
כָּכָה קָרְאוּ הַשְּׁנַיִם בִּבְכִיָּה אֶל-בְּנָם,אֶל יַקִּירָם, 
חִלּוּ אֶת-פָּנָיו, אַךְ הֶקְטוֹר הִקְשָׁה אֶת-לִבּוֹ וְלֹא שָׁעָה.
עָמַד מְחַכֶּה לַאֲכִילֵס זֶה שַׂגִּיא-הַכֹּחַ הַקָּרֵב.
כְּאוֹתוֹ הַדְּרָקוֹן הָאוֹרֵב בְּחַגְוֵי הַסֶּלַע לָאָדָם,
וְהוּא שְׂבַע הָעֵשֶׂב הָאַרְסִי, חֲמָתוֹ בוֹעֶרֶת בְּלִבּוֹ,

------------------
אָבִי לִקְרֹא לְרִיב וְלֹא יַשְׁבִּית לָנוּ מִשְׁתֵּנוּ.
הֵן אִם-אַךְ יִישַׁר בְּעֵינֵי מְשַׁלֵּחַ-הַבְּרָקִים וּמִגֵּר 
מִכִּסְאוֹתֵינוּ כֻלָּנוּ, כִּי-הוּא הָאַדִּיר בֵּינֵינוּ.
אַתְּ הוֹאִילִי וּפְנִי אֵלָיו בְּדִבְרֵי יְדִידוּת,
וְהָפַךְ לֵב הָאוֹלִימְפִּי, וְהֵאִיר שׁוּב פָּנָיו אֵלֵינוּ".
כָּכָה מִלֵּל וְקָפַץ, וַיִּתְקַע בְּכַף אִמּוֹ הַיְּקָרָה
סֵפֶל קֻבַּעַת-פִּיפִיּוֹת, וַיַּעַן וַיֹּאמֶר אֵלֶיהָ: 
"אִמִּי, הִתְאוֹשְׁשִׁי וְסִבְלִי, אַף-עַל-פִּי שֶׁמְּאֹד מַר לָךְ,

------------------
הַגִּידִי לִי, טוּאַנֶטָה, כְּלוּם אֵין רוּחֵךְ נוֹחָה מֵאַהֲבָתִי? טוּאַנֶטָה יִשְׁמְרֵנִי הָאֵל! אַנְגֶ’לִיקָה כְּלוּם רַע הוּא הַדָּבָר, שֶׁאֲנִי מִתְמַכְּרָה לְרִגְשִׁי זֶה הַמָּתוֹק? טוּאַנֶטָה אֵין אֲנִי מַגִּידָה זֹאת.

------------------

 Mercuri, facunde
מֶרְקוּר נִין-אַטְלַנְט, הַנּוֹתֵן אִמְרֵי-שָׁפֶר,
שֶׁבִּדְבָרֶיךָ הָפַכְתָּ עַם פֶּרֶא,
זֶה אַךְ נוֹלַד, לְשַׁחֵר לְהֶדֶר
בְּתוֹךְ פָּלֶסְטְרָאוֹת;
לְךָ שִׁיר אָשִׁירָה, הוֹי, שְׁלִיחַ-יוּפִּיטֶר
וְכָל-גָּרֵי שָׁחַק, אֲבִי תּוֹפְשֵׂי נֵבֶל;
כִּי אִם רָצִיתָ, עָרוּם וּבָדוּחַ,
תִּשָּׂא מַלְקוֹחַ.
פַּעַם נָהַגְתָּ שְׁוָרָיו שֶׁל אַפּוֹלוֹן,
בּוֹ הִתְנַכַּלְתָּ — גּוֹעֵר הוּא עוֹדֶנּוּ
בְּקוֹל רָם בַּנָּעַר — וְהַשֶּׁלֶט אֵינֶנּוּ.
צָחַק אַפּוֹלוֹן.

------------------
כָּל נֶטַע חָדָשׁ אֲשֶׁר יֵשׁ לִנְטֹעַ,
כְּגוֹן – שִׁיבַת יְדִידֵינוּ אֲשֶׁר הָגְלוּ
וְנִמְלְטוּ מִיּוֹקְשֵׁי עָרִיץ אוֹרֵב;
לֶאֱסֹר עוֹשֵׂי רְצוֹנוֹ הָאַכְזָרִים
שֶׁל אוֹתוֹ טַבָּח מֵת וְשֵׁגְלָתוֹ בַת-הַתֹּפֶת,
שֶׁטָּרְפָה, כְּמוֹ שֶׁאוֹמְרִים, נַפְשָׁהּ בְּכַפָּהּ –
כָּל אֵלֶּה וְכָל אֲשֶׁר עָלַי עוֹד לַעֲשׂוֹת
יֵשׁ וְיֵשׁ בְּעֶזְרַת הַשֵּׁם אֲמַלֵּא אוֹתָם
בִּזְמַנָּם, דָּבָר דָּבָר עַל מְקוֹמוֹ.
לְכֻלְּכֶם תּוֹדָה. אִישׁ אִישׁ וְתוֹדָתִי!
נָא בֹּאוּ עִירָה סְקוֹן לִשְׂמֹחַ בְּשִׂמְחָתִי.
------------------
אַסְיוֹס הַגִּבּוֹר הַשַּׁלִּיט בְּאַנְשֵׁי מִלְחָמָה עֲלֵיהֶם,
אַסְיוֹס בְּנוֹ שֶׁל-הִירְטַקּוֹס, שֶׁבָּא מֵאָרִסְבָּה וְנָהַג
בְּסוּסִים אַמִּיצִים וְסוֹעֲרִים, כִּי אָתָא מֵעֵינוֹת סֶלֵּאֵיס.
הִפּוֹתּוֹאוֹס הָאַבִּיר מְפַקֵּד שִׁבְטֵי פֶּלַּסְגִּים 
תּוֹפְשֵׂי-חֲנִיתוֹת, הַיּוֹשְׁבִים עַל-אַדְמת לָרִיסָה הַשְּׁמֵנָה,
וְאִתּוֹ פִּילַיּוֹס הַמּוֹשֵׁל מִזַּרְעוֹ שֶׁל-אָרֵס, וּשְׁנֵיהֶם
בָּנִים לְלֵתּ הַפֶּלַּסְגִּי, הוּא לֵתּ יוֹצֵא יֶרֶךְ טֶבְטַמּוֹס.

------------------
אִם אֶת אִמּוֹ הוּא שׁוֹכֵחַ,
מַדְאִיב לִבָּהּ שֶׁל הַיְּקָרָה,
בְּנוֹת טוּאוֹנִי לוֹ תַּגֵּדְנָה
יַלְדוֹת מַנָּה שָׁם תֹּאמַרְנָה:
אֵיכָה זֶה שָׁכַחַתְּ אֶת אִמֵּךְ,
אֵיךְ צִעַרְתְּ אֶת לֵב הוֹרָתֵךְ,
עֶצֶב רַב יָדְעָה הוֹרָתֵךְ,
טִרְחָה גְּדוֹלָה טָרְחָה אִמֵּךְ,
עֵת בַּמֶּרְחָץ הִיא שָׁכָבָה,
מִשְׂתָּרַעַת עַל הַשַּׁחַת,
עֵת הִיא נָתְנָה לָךְ הַחַיִּים,
הֱבִיאָתֵךְ לְאוֹר עוֹלָם.
יָשְׁבָה סַבְתָּא עַל הָרִצְפָּה,
עַל הַכְּבִיר הַשָּׂבָה יָשְׁבָה,
כָּל מִפְתָּן בַּכְּפָר לָהּ נָהִיר,

------------------
"אָמְנָם וְאָמְנָם, בֵּן-יַקִּיר, נְכוֹנִים דְּבָרֶיךָ וּבְצֶדֶק!
תַּשּׁוּ אֲבָרַי, יְדִידִי, גַּם יָדַי גַּם רַגְלַי מֶה רָפוּ.
הִנֵּה כְּתֵפַי גַּם שְׁתֵּיהֶן אֵין כֹּחָן כְּכֹחָן לְפָנִים.
וְאִלּוּ שַׁבְתִּי עָצַמְתִּי, וְשָׁבוּ עֲלוּמַי כְּקֶדֶם,
אוֹ כִהְיוֹתִי עֵת קָבְרוּ עַם הָאֶפֵּיִים אֶת-מַלְכָּם, 
אֶת-אַמַּרִינְק בְּבּוּפְּרַסְיוֹן וּבָנָיו שָׁם עָרְכוּ הַתַּחֲרוּת,
אִישׁ שָׁם לֹא עָרַךְ אֵלַי מֵאַנְשֵׁי אֵיטוֹלְיָה הַנַּעֲלִים,
גַּם הָאֶפֵּיִים הָרַבִּים גַּם מִבְּנֵי-פִּילוֹס הָעַזִּים.

------------------
עַל זוֹ כִּפַּת-רוּם שֶׁל תְּכֵלֶת,
בְּחַלּוֹנוֹ זֶה שֶׁל אַבָּא,
אֵצֶל סַפְסָל זֶה שֶׁל אָחִי,
כִּי נִטַּל עָלַי, הַצְּעִירָה,
לִנְטוֹשׁ אוֹתָם וְלִשְׁכּוֹחַ."
עָנְתָה אָז הָאֵם לְבִתָּהּ,
לָהּ לַצְּעִירָה אָמְרָה כָּכָה:
"טִפְּשָׁה, חִדְלִי לָךְ מִתּוּגָה,
חִדְלִי לָךְ מִדִּמְעוֹתַיִךְ,
בְּלִי כָּל סִבָּה אַתְּ בּוֹכִיָּה,
וּבְלִי נִמּוּק תֵּעָצֵבִי.
שֶׁמֶשׁ אֱלֹהִים יְקָרָה,
כָּל הָעוֹלָם מָלֵא אוֹרָה,
לֹא אַךְ חַלּוֹן זֶה שֶׁל אַבָּא,
לֹא אַךְ סַפְסָל זֶה שֶׁל אֶחָא,
יֵשׁ גַּרְגֵּרִים בְּכָל מָקוֹם,

------------------
מַהֵר וָרֵד אֶל-פְּרִיאַמּוֹס וְאֶל-הָאֳנִיּוֹת הַגְּדוֹלוֹת,
נַהֲגָה אוֹתוֹ, שֶׁלֹּא תְשׁוּרֶנּוּ עֵין-אִישׁ וְלֹא יִרְאֶנּוּ
אִישׁ מִכָּל-הַדַּנָּאִים עַד-בּוֹאוֹ לִפְנֵי בֶן-פֵּלֵס".
כָּכָה סָח, וְלֹא סֵרַב לוֹ מֵמִית-הָאַרְגּוֹס הַמְּבַשֵּׂר.
מִהֵר וְקָשַׁר לְרַגְלָיו סוּלְיוֹתָיו כְּלִילוֹת-הַיֹּפִי, 
סוּלְיוֹת אַמְבְּרוֹסְיָה וְזָהָב שֶׁיִּשָׂאוּהוּ בִמְעוּפוֹ
עַל-פְּנֵי הַיָּם וְעַל-מֶרְחַב יַבֶּשֶׁת כְּעַל-כַּנְפֵי הָרוּחַ.
לָקַח בְּכַפָּיו הַמַּטֶּה, בּוֹ יִסְגֹּר עַפְעַפֵּי בְנֵי אָדָם,

------------------
מִנּוּסֵנוּ בְּחֶרְפָּה מִבּוֹגְדַן."
כִּי שָׁמַע זֹאת מַרְקוֹ בֶּן-הַמֶּלֶךְ,
פִּיו פָּתַח וּלְאֶחָיו הִבִּיעַ:
"טוֹב-יָפֶה! אֲבָל הֲלֹא תַּגִּידוּ,
אֵיכָה נְחַלְּקָה אוֹתָם בֵּינֵינוּ?
רְצוֹנְכֶם לְהִתְרָאוֹת עִם בּוֹגְדַן,
אוֹ לְהִתְנַפֵּל עַל בְּנֵי הֶחָיִל?"
לוֹ עָנוּ אֶחָיו-בַּבְּרִית, לְמַרְקוֹ:
“לֹא, כִּי נִתְרָאֶה עִם בּוֹגְדַן.”
וּבְעוֹד עַל לְשׁוֹנָם הָאֹמֶר,
וְהִנֵּה בָּא מִתְקָרֵב לְיוּטִיצָה.
אָז הִתִּיר אֶת הָאַלָּה לוֹ מַרְקוֹ,
הִתְנַפֵּל עַל שָׂרֵי-צְבָא לְיוּטִיצָה,

------------------
כָּכָה הִגִּידָה בוֹכִיָּה, וְהָעָם לָהּ מִסָּבִיב נֶאֱנָחִים.
אוּלָם פְּרִיאַמּוֹס הַיָּשִׁישׁ דִּבֶּר בְּאָזְנֵי הָעַמִּים:
"עַתָּה, טְרוֹיִים, לְכוּ וְהָבִיאוּ פֹה עֵצִים מִיָּעַר!
אַל-נָא תִירָאוּ מֵחֵיל-הָאַרְגֵּאִים הָאוֹרְבִים; אֲכִילֵס
אָמַר לִי, בְּשַׁלְּחוֹ אוֹתִי מֵאַחַר הַסְּפִינוֹת הַשְּׁחוֹרוֹת, 
כִּי לֹא יָרֵעַ וְלֹא יַשְׁחִית עַד אוֹר לַיּוֹם הַשְּׁנֵים-עָשָׂר".
כָּכָה סָח, וְהֵם אָסְרוּ שְׁוָרִים וּפְרָדִים לַעֲגָלוֹת,

------------------
בְּשֶׁל עֲלָמוֹת חֲמוּדוֹת בְּנוֹת-אַרְצָהּ,
וְגַם אוֹתְךָ אַלְקֶס עִם קַתְרוֹס הַזָּהָב
מַרְנִין זַוְעוֹת-קְרָב וּמִלְחֶמֶת,
כָּל זַוְעוֹת-יָם, זְוָעוֹת שֶׁל גּוֹלָה.
מַחֲרִישִׁים וּמִשְׁתָּאִים לִשְׁנֵיהֶם
עָמְדוּ צְלָלִים בַּקֹּדֶשׁ מַאֲזִינִים
שְׁכֶם אֶחָד שִׁכּוֹר מִזֶּמֶר
עַל עָרִיצִים מְגֹרָשִׁים וְעַל קְרָבוֹת.
וּמָה הַפֶּלֶא? כְּלוּם אֹזֶן שְׁחוֹרָה
לֹא תֵט מִפְלֶצֶת, שֶׁרָאשֶׁיהָ מֵאָה,
לַמַּנְגִּינוֹת, כְּלוּם לֹא יָרִימוּ
רֹאשׁ הַנְּחָשִׁים בְּשַׂעֲרוֹת הַפוּרְיוֹת?

------------------

 צָרִיךְ לִשְׁתּוֹת
הָאָרֶץ קוֹלְטָה גְּשָׁמִים
וִיעָרוֹת יוֹנְקִים אוֹתָהּ.
הַיַּמִּים רָוִים אֲוִיר
וְאוֹתָם חַמָּה שׁוֹתָה;
וְהַלְּבָנָה הִיא סוֹפֶגֶת
אֶת אוֹרָהּ מִן הַחַמָּה, –
וְלָמָּה זֶה אָנֹכִי
לֹא אֶשְׁתֶּה וְלֹא אֶטְעָמָה?

------------------
רוֹצֶה אַתָּה בַּכְּבָלִים הַחֲזָקִים הָאֵלֶּה, וְתִשְׁכַּב
בְּמִטַּת הַחֵן לִהְיוֹת אֶצְלָהּ, עַל-יַד אַפְרוֹדִיטָה הַזְּהוּבָה?"
עָנָה לוֹ הֶרְמֵס הַמְּבַשֵּׂר וּמֵמִית-הָאַרְגּוֹס וַיֹּאמֶר:
"וְלוֹ כִדְבָרֶיךָ, אַפּוֹלוֹן, הַמּוֹשֵׁל הַנּוֹגֵף-לְמֵרָחוֹק!
וְאִלּוּ כָבְדוּ הַכְּבָלִים פִּי שְׁלשָׁה וְלֹא יִנָּתֵקוּ, 
וְאַתֶּם כֻּלְּכֶם הַיּוֹם נֶאֱסַפְתֶּם, הָאֵלִים וְהָאֵלוֹת,
וְלוּ אַךְ שָׁכַבְתִּי עַל-יַד אַפְרוֹדִיטָה הָאֵלָה הַזְּהוּבָה".
כָּכָה סָח, וְהָאֵלִים הַנִּצְחִים צָחוֹק צָחָקוּ.

------------------
בְּדַעַת צְלוּלָה, בְּעַיִן צְלוּלָה
בָּנָה הַטַּעֲנָה אֲשֶׁר עָלַי טָעָן?
אֵינִי יוֹדֵעַ; פֹּעַל מֶלֶךְ לֹא אֶרְאֶה.
אֲבָל הִנֵּה הוּא בָא, מֵהֵיכָלוֹ יָצָא.
אַתָּה! אַתָּה שׁוּב פֹּה? וּבְמֵצַח נְחוּשָׁה
תִּמְצָא לִבְּךָ לָבוֹא אֵלָי? אַתָּה,
הוֹרֵג אוֹתוֹ הָאִישׁ וְהָרוֹצֶה בְגָלוּי
לָבוֹא לִגְזֹל מִמֶּנִּי מֶמְשַׁלְתִּי?
הַגִּידָה: מֶה הָיִיתִי בְעֵינֵיךָ –
סָכָל אוֹ רַךְ-לֵבָב, וְזַמּוֹתָ לַעֲשׂוֹת?
אוּלַי אָמַרְתָּ בְלִבְּךָ, כִּי בְעָרְמָתְךָ
אֵינִי מַרְגִּישׁ, אוֹ לֹא אָרִים יָדִי כְנֶגְדֶּךָ?

------------------
צִיּוּץ אֲנָחוֹת וּקְרִיאוֹת וּדְמָעוֹת שֶׁל שָׂשׂוֹן בְּיָחַד.
פָּסְקוּ – וְטָסוּ הַנְּעָרוֹת הַבַּיְתָה אֶל-מוּל פְּנֵי הַמַּרְאָה.
תְּרֵיסַר נְעָרוֹת אָז בָּאוּ לָשִׂישׂ בִּמְשׂוֹשָׂהּ שֶׁל אֶלְקָה
בְּ’שַׁבָּת צוּם פָארְשְׁפִּיל', מִנַּעֲרוֹת הַכְּפָרִים הַקְּרוֹבִים בְּיוֹתֵר.
וְאֶלְקָה הַכַּלָּה הַנְּבוֹנָה הִקְדִּימָה דּוֹאֶגֶת לָאֵלֶּה.
טֶרֶם תָּבוֹאנָה הִמְצִיאָה לְאַחַת וְאַחַת דִּירָתָהּ
אֵצֶל הַקְּרוֹבִים וְהַשְּׁכֵנִים, וְעָלֶיהָ מַחְסוֹרָן לְכַלְכְּלָן.

------------------
יַעַן כִּי אַתָּה מָשַׁלְתָּ עַל-טוֹבֵי הָעָם וְגִבּוֹרָיו
בְּאַדְמַת הַטְּרוֹיִים, שָׁם אָנוּ אֲכַיִּים סָבַלְנוּ רֹב תְּלָאוֹת.
אוּלָם קִדְּמַתְךָ וְהָיְתָה בְּךָ יַד הַגְּזֵרָה הָרָעָה,
אֲשֶׁר מִמֶּנָּה אֵין מִפְלָט לְכָל-הַנִּבְרָא בָּעוֹלָם.
לוּ עוֹד בִּהְיוֹת כְּבוֹדְךָ אִתְּךָ בְּמָשְׁלְךָ מִמְשַׁל-מְלָכִים 
בְּאֶרֶץ טְרוֹיִים בָּאֲךָ הַמָּוֶת וְאָבְדַן-הַיְּגוֹנִים,
הָיוּ לְךָ שׁוֹפְכִים הַתֵּל כָּל-צְבָא-הָאֲכַיִּים, וְהָיִיתָ
מַנְחִיל לְבִנְךָ אַחֲרֶיךָ הַשֵּׁם וְהַתְּהִלָּה בָאָרֶץ.

------------------
אוֹתָם כֻּלָּם מְכָרָם מֵעֵבֶר לְיַמִּים שׁוֹמֵמִים:
לְאִמְבְּרוֹס וּלְסַמּוֹס הָאִיִּים וּלְלֵמְנוֹס שֶׁאוֹרְחִים לֹא יַכְנִיס;
אַךְ בְּהַכּוֹתוֹ אוֹתָכָה בִנְחשֶׁת מַעֲמִיקָה-חֲתָכִים,
סְחָבְךָ כַּמָּה וְכַמָּה סְבִיב צִיּוּן עֲמִיתוֹ פַּטְרוֹקְלוֹס 
אֲשֶׁר הִכִּיתָ; וְאוּלָם לֹא הֶחֱיָה אוֹתוֹ בְמוֹ אֵלֶּה!
אֶפֶס לֹא שָׁלַט בְּךָ רָקָב, וְרַעֲנָן תַּרְגִּיעַ בַּהֵיכָל,
תִּשְׁכַּב דּוֹמֶה לְגֶבֶר שֶׁפִּתְאֹם פְּגָעוֹ אַפּוֹלוֹן
רוֹמֵה-קֶשֶׁת-הַכֶּסֶף בְּחִצּוֹ הָרַךְ וֶהֱמִיתוֹ!"

------------------
רְפֵה-הַכֹּחַ וּלְרַוְחָתוֹ –
וְלֹא יִגְוַע עַל לֹא-חָמָס
וְלֹא יָמוּת וְלֹא בְּמַחֲלָה.
"וְאִם לֹא תִּשְׁעֶה אֶל כָּל אֵלֶּה,
אִם לֹא תִּסּוֹג מִפְּנֵי אֵלֶּה –
קוּמִי, בּוֹאִי, בַּת-הַיְּצִירָה
אַתְּ הַנָּאָה וְהַיָּפָה,
הַקּוֹדֶמֶת לְכָל הַנָּשִׁים,
הָרִאשׁוֹנָה בֵּין אִמָּהוֹת,
בּוֹאִי, תִּרְאִי אֶת יִסּוּרַי,
בּוֹאִי, פַּלְּטִי לִי מִצָּרָה,
חוּשִׁי לִגְהוֹת מֶנִּי מָזוֹר,
חוּשִׁי, פִּגְעִי זֶה הָסִירִי.
"וְאִם לֹא תִּשְׁעֶה אֶל כָּל אֵלֶּה,
אִם לֹא תֵּצֵא גַּם בָּאֵלֶּה –

------------------
בְּמִשְׁמַעַת אֵיתָנִים, שֶׁנִּקְדְּשׁוּ בֶּחָי,
נִצֶּבֶת בַּהֲדַר יָפְיָהּ, בְּחַג פֻּלְחָן – – –
אֲנִי – לִי מִשֶּׁלִּי אֵין כְּלוּם, אַף לֹא שֻׁלְחָן!

------------------
תְּנִי לָהֶן גַּם מַיִם חַיִּים
וּמַעְיָנוֹת – זְרָמִים רוֹתְחִים,
אַשְׁדּוֹת-מַיִם רַבֵּי-שָׁאוֹן,
תְּנִי נְהָרוֹת שׁוֹטְפִים עוֹבְרִים,
תְּנִי גְּבָעוֹת מַעֲלוֹת זָהָב,
יַעֲרוֹת-כָּסֶף לָהֶן תֵּנִי.
"בַּת-הַקַּיִץ הַיְּפֵהפִיָּה,
הַלּוֹבֶשֶׁת וְעוֹטֶפֶת
שַׂלְמָה רַכָּה, רַכַּת-שָׂפָה,
וְתַלְתַּלַּיִךְ זָהָב טָהוֹר,
אַתְּ הַמְּגִנָּה עַל עֲדָרִים,
שִׁמְרִי אֶת עֶדְרֵי הַגְּבִירָה,
שִׁמְרִים הֵיטֵב שְׁמִירָה מְעֻלָּה!
"בַּעֲרֹב הַיּוֹם בַּנֶּשֶׁף,
לִכְשֶׁיֶּעֱרַב, לִכְשֶׁיֶּחְשַׁךְ,

------------------
הָלְכָה לִקְבּוֹר אָבִיהָ, שׁוּב לֹא רָאוּ אוֹתָהּ."
– “וְאֵיפֹה יֵין אֲדוֹנֶךָ אֲשֶׁר בְּמַרְתֵּפָיו?”
– “פָּתַח הָרַב כָּל-בֶּרֶז, וְהַמַּרְתֵּף חָרָב.”
– "הַגֵּד נָא, בֶּן הַכֶּלֶב, וְאַל תִּירָא, אַךְ קְרַב,
שִׁטְרֵי-הַחוֹב אַיָּמוֹ וְהַמָּמוֹן הָרָב?"
– "אַל נָא יִחַר אַפֶּךָ: אֲנִי אַךְ שַׁמָּשׁוֹ,
הִנֵּה פֹּה הַמַּפְתֵּחַ, הוֹאִילוּ לְבַקְשׁוֹ“.
– הֲלֹא תַּרְאֶה, בֶּן-כֶּלֶב, אֵיפֹה קָבְרוּ הָרַב!”
הָדְפוּ אוֹתוֹ בַּדֶּלֶת, הָדְפוּ אוֹתוֹ בַּגָּב.

------------------
מִשְׁבְּרֵי הַיָּם לֹא יִסְאֲנוּ, בְּהִתְמוֹלְלָם אֶל-פְּנֵי הֶחָרָבָה,
סַעַר מִצָּפוֹן כִּי יְנִיפֵם עֵת יַשִּׁיב בְּרוּחוֹ אֲיֻמּוֹת; 
אֵשׁ מִתְלַקַּחַת לֹא תֵהוֹם, כִּי תֹאכַל בִּנְקִיקֵי הֶהָרִים
הֶעֱלוּ חֹרְשׁוֹת, בְּקוּמָהּ שָׁם לַעֲרֹץ יַעַר בְּעֶבְרָתָהּ;
וְרוּחַ סוֹאֶנֶת בְּרָאשֵׁי אַלּוֹנִים מַגְבִּיהִים צַמַּרְתָּם
בְּשֶׁצֶף קֶצֶף כִּי תִשְׁאַן, לֹא כֵן יֶהֱמָיוּן בְּאַפָּם, –
כַּאֲשֶׁר עָלָה קוֹל עֲנוֹת בְּנֵי-הָאֲכַיִּים וְהַטְּרוֹיִים, 

------------------
שָׂרֵי הַצָּבָא לְאֵלֶּה – פּוֹדַלֵּירִיּוֹס וּמָכָאוֹן,
רוֹפְאִים נוֹדָעִים לְשֵׁם וּבָנִים לְאַסְקְלֵפִּיּוֹס שְׁנֵיהֶם;
הֵמָּה הִפְלִיגוּ בַיָּם בִּשְׁלֹשִׁים אֳנִיּוֹת קְמוּרוֹת.
אֵלֶּה הַיּוֹשְׁבִים בְּאֹרְמֶנְיוֹס וְהַנְּחִתּיִם עַל-עֵין הִפֶּרֵיָה,
יוֹשְׁבֵי אַסְטֶרְיוֹן וְהַיּוֹשְׁבִים בְּרָמוֹת טִיטַנּוֹס הַלְּבָנוֹת, 
בְּנוֹ שֶׁל-אֶבְאֵימוֹן לָהֶם לְרֹאשׁ – אֶבְרִיפִּילוֹס הַנֶּהְדָּר;
אִתּוֹ בָאוּ הִפְלִיגוּ אַרְבָּעִים אֳנִיּוֹת מַשְׁחִירוֹת.

------------------
וְאִישׁ אֲשֶׁר-יַעַל בְּרִכְבּוֹ וְיַגִּיעַ עַד-רֶכֶב הָאוֹיֵב,
רָמְחוֹ בְיָדוֹ יִלָּחֵם, כִּי-אָמְנָם כֵּן טוֹב, וּבוֹ יִצְלָח.
דּוֹרוֹת רִאשׁוֹנִים כֵּן עָשׂוּ וְהֶחֱרִיבוּ גַם-עָרִים גַּם-חוֹמוֹת,
חָכְמָה זֹה קִנְּנָה בְלִבָּם, וְזֶה הָיָה רוּחָם מֵעוֹלָם".
כָּכָה עוֹדְדָם הַזָּקֵן הַבָּקִי זֶה-כְּבָר בַּמִּלְחָמָה. 
וַאֲגַמֶּמְנוֹן הַשַּׁלִּיט שָׂמַח בְּלִבּוֹ לִרְאוֹתוֹ,
נָשָׂא אֶת-קוֹלוֹ אֵלָיו וַיַּעַן אֶת-אִמְרוֹת הַכָּנָף:
"הוֹי, שְׂבַע-הַיָּמִים, מִי יִתֵּן, וְהָיוּ כִלְבָבְךָ בְחָזְךָ

------------------
תְּחִלָּה פָּצַע אֶת-קִפְּרִיס, אֶת-יָדָהּ סָמוּךְ לְכַפָּהּ,
אַחַר הִתְנַפֵּל עָלָי, וּכְמַרְאֵה הַדֵּימוֹן מַרְאֵהוּ".
כָּכָה אָמַר וַיֵּשֵׁב עַל-גַּפֵּי רָמַת פֶּרְגַּמּוֹס, 
וְאָרֵס הַקַּטְלָן הִתְעָרֵב עִם-שׁוּרוֹת הַטְּרוֹיִים, וַיִּהְיוּ
לוֹ פְנֵי אֲקַמַס הַמָּהִיר, הַנָּשִׂיא לִפְלַגּוֹת הַתְּרֵקִים.
קָרָא לְכָל-בְּנֵי פְּרִיאַמּוֹס מִזַּרְעוֹ שֶׁל-זֵאוּס, וַיֹּאמֶר:
"הוֹי, בְּנֵי פְּרִיאַמּוֹס הַמֶּלֶךְ מִזַּרְעוֹ שֶׁל-זֵאוּס, עַד מָתַי

------------------
וְאֵין אֲנִי רוֹצֶה בִשְׁבִילִי בַּרְיוּת גּוּפָא טוֹבָה מִשֶּׁלָּךְ.
וְאֵין לְךָ רְאָיָה יוֹתֵר טוֹבָה שֶׁבְּרִיאוּתְךָ טוֹבָה וְגוּפְךָ אֵיתָן מִזּוֹ, שֶׁעַד הַיּוֹם לֹא עָלָה לְךָ, לַמְרוֹת כָּל עֲמָלְךָ, לְהָרְסוֹ וְעוֹד לֹא מַתָּ מֵעֹצֶר-סַמִּים שֶׁהִלְעִיטוּךָ בָהֶם.
אַרְגַּן אֲבָל, אָחִי, כְּלוּם אֵינְךָ יוֹדֵעַ, שֶׁלּוּלֵא הֵם כְּבָר מַתִּי.
וּמַר פּוּרְגוֹן אוֹמֵר, כִּי לָמוּת אֲנִי נוֹטֶה, אִם לֹא יִדְאַג לִי שְׁלשָׁה יָמִים.

------------------
רַגְלִים הִשְׁחִיתוּ בְרַגְלִים נִמְלָטִים עַל-נַפְשָׁם עַל-כָּרְחָם, 
רוֹכְבִים בְּרוֹכְבִים, – וַיַּעַל אֲבַק הַעֲרָבָה, הִתְרוֹמֵם
אָבָק מִתַּמֵּר מִתַּחַת הַפְּרָסוֹת הַהוֹלְמוֹת בְּרָעַם, –
בְּנֶשֶׁק נְחֹשֶׁת נִלְחָמוּ, וַאֲגַמֶּמְנוֹן הַמּוֹשֵׁל
דּוֹלֵק וּמֵמִית עַל-סְבִיבָיו וּמְפַקֵּד אֶת-צְבָא הָאַרְגֵּאִים.
כְּאֵשׁ אוֹכֶלֶת שֶׁנָּפְלָה בְיַעַר לֹא-עָלָה בוֹ כוֹרֵת, 
וְסַעַר יְסָעֲרָהּ סָבִיב אֶל-כָּל-הָעֲבָרִים, וְנָפְלוּ
גִּזְעֵי אִילָנוֹת עֲנֵפִים עַל-שָׁרְשָׁם בַּלַּהַב הָעִזּוּז, -

------------------
שָׁלֹשׁ אֳנִיּוֹת מַיְשִׁירוֹת בְּלֶכְתָּן הִפְלִיגוּ מִסִּימָה,
נִירֵס הַנָּגִיד עֲלֵיהֶן, בְּנָם שֶׁל-כַרוֹפּוֹס וְאַגְלַיָּה,
נִירֵס אִישׁ הַחֲמוּדוֹת, הַיָּפֶה בְכָל-הַדַּנָּאִים
אֲשֶׁר-צָרוּ עַל-אִלְיוֹס (אֲכִילֵס אַךְ-הוּא עָלָה עָלָיו),
אַךְ אִישׁ מִלְחָמָה לֹא הָיָה, וְהָעָם אֲשֶׁר-אִתּוֹ מְעַטִּים. 
וְאֵלֶּה הַיּוֹשְׁבִים בְּקַסּוֹס וְאַנְשֵׁי קְרַפַּתּוֹס וְנִיסִירוֹס,
יוֹשְׁבֵי קוֹס, עִיר אֶבְרִפִּילוֹס, וְהַיּוֹשְׁבִים עַל-אִיֵּי קַלִּידְנֵי;

------------------
פִּתְאֹם הִזְדַּקֵּף וְהִתְחִיל מְמַמֵּם בְמֶמֶם: "מַה-שַׁיָּךְ…
מֶ… מֶ… מַגָּפַי שֶׁלִּי – מַגָּפַי שֶׁלִּי – וְכִי תֹאמַר…
הִנֵּה הֵם, סְמוּכִים לְמַרְגְּלוֹתַי… הִנֵּה הֵם. אַיָּם מַגָּפַי!?" –
קָפַץ קְפִיצָה מְשֻׁנָּה, הִתְחִיל מְחַטֵּט – וְאֵינָם.
סָבַר ר' וָוֶה: "וְאֶפְשָׁר הַשִּׁפְחָה לְקָחָתַם לְנַקּוֹת,
נִקְרָא וְנִשְׁאַל אֶת פִּיהָ, כִּי אֵלֶּה וְאֵלֶּה אֵינָמוֹ".
נָעַץ אֶת רֹאשׁוֹ בֵין דֶּלֶת הַחֶדֶר הַשֵּׁנִי וְהַמְּזוּזָה.
"הוֹי, בַּעֲלַת-בַּיִת יַקִּירָה, וְאַיֵּה הַנַּעֲרָה הַשִּׁפְחָה?

------------------
לָנוּ נִסִּים וְנִפְלָאוֹת מִקִּבְרֵי הָאָבוֹת וְהַקְּדוֹשִׁים,
כֵּיצָד מְבַכִּים אֶת אַבְנֵי “כֹּתֶל מַעֲרָבִי” הַנִּשְׁאָר,
קִבְרָה שֶׁל רָחֵל אִמֵּנוּ וְהִלּוּלָא דְּבַר רַב יוֹחָאי…
נִסִּים וּפִלְאֵי-פְּלָאוֹת! וְלֹא מָלְאוּ אָזְנֵינוּ מִשּׁמֹעַ…
וֶלְוֶלֶה יוֹשֵׁב בְּצִדִּי, בּוֹעֲרוֹת עֵינָיו כְּגֶחָלִים,
תְּלוּיוֹת בִּפְנֵי אוֹתוֹ מְשֻׁלָּח כַּבַּרְזֶל בְּאֶבֶן-שׁוֹאָבֶת,
מַמָּש בּוֹלֵעַ כָּל דְּבָרָיו. וַיְאַחֵר לָשֶׁבֶת הַלָּיְלָה,
וְנִפְרַד בְּקֹשִׁי מִמֶּנּוּ.
וּלְמָחֳרַת הַבֹּקֶר, כְּשֶׁנָּסַע

------------------
וְהִנֵּה קָרַבְתִּי עַד סֶלַע סְקִילָה וְכַרִיבְּדִיס הַקָּשָׁה. 
הָיְתָה הַלֵּזוּ שׁוֹאֶבֶת אֶל-פִּיהָ הַמַּיִם הַמְּלוּחִים,
חַשְׁתִּי פָּרַצְתִּי אֶל-אוֹתָהּ תְּאֵנָה רָמַת-הַגֶּזַע,
בָּהּ גַּם אָחַזְתִּי, נִתְלֵיתִי כְּאוֹתָהּ תִּנְשֶׁמֶת, וּמָקוֹם
אֵין לִי עָלָיו אֶשָּׁעֵן בְּרַגְלַי אוֹ אֶעֱלֶה מָעְלָה,
כִּי שָׁרָשֶׁיהָ מַעֲמִיקִים, אַךְ כָּל-סַרְעַפֶּיהָ מְאֹד רָמוּ, 
גְּדוֹלִים אַדִּירִים מִמַּעַל, מְצִלִּים עַל-פְּנֵי כַרִיבְּדִיס.
בְּעֹז נֶאֱחַזְתִּי בַּתְּאֵנָה עַד אִם-תָּשׁוּב וְתָקִיא

------------------
שֶׁמֶשׁ נֹגַהּ עוֹד בְּלֵב
הַשָּׁמַיִם – כְּבָר הַזְּאֵב
וְהַשּׁוּעָל וְהָעֲטַלֵּף
בְּבַּגְדַּד, וְהֶעָגוּר יְאַלֵּף
לָמוֹ אֶת הַדֶּרֶךְ יַעֲשׂוּ.
וַיּוֹדוּהוּ מְאֹד, וַיְנַסּוּ
לָבֹא בֵית הַפַּרְעשׁ; וְאוּלָם
לֹא בְנָקֵל מָצְאוּ סֻלָּם.
וְאֶל חֲדַר הַמְּקֵרָה בָאוּ,
וְאֶת הַפַּרְעשׁ שָׁם מָצָאוּ,
וְהוּא שׁוֹכֵב אָז בָּעֶרֶשׂ.
וְהַזְּאֵב בֹּא יָבֹא חֶרֶשׁ
וְעַל חֲמָתוֹ וְעַל אַפּוֹ
תְּפָשֹׂו וַיֹּאחֲזֶנּוּ בְכַפּוֹ.
וַיִּתְנַכֵּל לַהֲבִיאוֹ
לִידֵי שְׂחוֹק, כִּי אָז יַשְׁמִיעוֹ
אֵיךְ יְרַפֵּא אֶת אָבִיהוּ;

------------------
רָאָה אוֹתָם – וַיָּגֶל לְבַב אֲגַמֶּמְנוֹן הַשַּׁלִּיט;
נָשָׂא אֶת-קוֹלוֹ אֲלֵיהֶם וַיַּעַן אֶת-אִמְרוֹת הַכָּנָף:
"הוֹי הָאָיַסִּים, מַצְבִּיאֵי אַרְגֵּאִים בְּשִׁרְיוֹנוֹת-הַנְּחֹשֶׁת! 
אֵין אֲנִי גוֹזֵר עֲלֵיכֶם, וְלֹא-יָאֶה לְעוֹדֵד אֶת-שְׁנֵיכֶם,
יַעַן בְּעַצְמְכֶם תִּגְּשׂוּ בָעָם, כִּי יִלָּחֵם בִּגְבוּרָה.
וְאִלּוּ כֹה יַעֲשֶׂה זֶבְס אָבִינוּ וְאַתֵּנָה וְאַפּוֹלוֹן,
וְהָיָה כִלְבַבְכֶם זֶה לְבַב כָּל-הָאֲכַיִּים בְּחֻבָּם –
הִנֵּה חִישׁ מַהֵר נַבְקִיעַ אֶת-קִרְיַת פְּרִיאַמּוֹס הַמּוֹשֵׁל, 

------------------
בְּקִצְפּוֹ הָרַב עַל-כִּי עִוֵּר אֶת-עֵינוֹ שֶׁל-אוֹתוֹ הַקִּיקְלוֹפּ,
עֵין פּוֹלִיפֵמוֹס הַדּוֹמֶה-לָאֵלִים, הָאַדִּיר וְשַׂגִּיא 
בֵּין הַקִּיקְלוֹפִּים כֻּלָּהַם. וְהוּא אֲשֶׁר יָלְדָה תּוֹאוֹסָה,
נִימְפָה, בִּתּוֹ שֶׁל-פוֹרְקִיס הַמּוֹשֵׁל-בְּיַמִּים-זֵידוֹנִים, 
וּבִמְעָרָתוֹ הָרְחָבָה פּוֹסֵידָאוֹן שָׁם יְדָעָהּ.
הִנֵּה עַל-כֵּן גַּם יַתְעֵהוּ פּוֹסֵידוֹן מַרְגִּיז-הָאָרֶץ
הַרְחֵק מֵאֶרֶץ מוֹלַדְתּוֹ, וְאַף כִּי לֹא יָכוֹל לַהֲמִיתוֹ. 
עַתָּה הָבָה נִוָּעֵץ כֻּלָּנוּ, אֵיךְ נוֹצִיא לִפְעֻלּוֹת

------------------
וְאַתָּה רַךְ-לֵבָב וְיָרֵא, וְיִהְיוּ עַמֶּיךָ לְאוֹבֵד!
וְאִם-מִלִּיקְיָה בָּאתָ, לֹא תִהְיֶה לַטְּרוֹיִים לִישׁוּעָה,
כֵּן אֲנִי מַאֲמִין, וְלוּ גַם הָעַז בָּעַזִּים הָיִיתָ, 
אֶפֶס אֲנִי אַכְרִיעֶךָ, וּבְשַׁעֲרֵי שְׁאוֹל תֵּרֵד דּוּמָה!"
עָנָה לוֹ סַרְפֵּדוֹן, הַמַּנְהִיג לִפְלַגּוֹת הַלִּיקִים:
"טְלֵפּוֹלֶמּוֹס! הֵן אָמְנָם אֶת-אִלְיוֹס הַקְּדוֹשָׁה הוּא הֶחֱרִיב
בְּעֶטְיוֹ שֶׁל-אִישׁ חֲסַר-בִּינָה, הוּא לָאוֹמֶדּוֹן הַיָּפֶה,
אֲשֶׁר הוֹכִיחַ בִּדְבָרִים מְאֹד קָשִׁים הָאִישׁ הֵיטִיב עִמּוֹ 

------------------
אוּלָם בֶּן-אַטְרֵס מִתְהַלֵּךְ בַּפְּלַגּוֹת וּמַרְבֶּה לְצַוּוֹת:
"רֵעַי הַיְּקָרִים, נָא חִזְקוּ וִהְיוּ לַאֲנָשִׁים בְּנֵי-חָיִל!
וְאִישׁ מִפְּנֵי אָחִיו תֵּבֹשׁוּ בְּמִלְחֶמֶת-הַדָּם הָאֲיֻמָּה. 
רַבִּים הַחַיִּים מִנּוֹפְלִים, אִם-יֵבוֹשׁ אִישׁ מִפְּנֵי אָחִיו,
אוּלָם הַנָּסִים לֹא כֵן; אֵין לָהֶם תְּהִלָּה וְאֵין מִפְלָט".
כָּכָה מִלֵּל, וַיָּטֶל כִּידוֹנוֹ הַמָּהִיר וַיִּפְגַּע
בְּאַחַד הַחֲלוּצִים, בְּדֵאִיקוֹן, הוּא רֵעַ אֵינֵיאַס הַגִּבּוֹר,

------------------

 לַפֶּחָה תִּכְרַע לִיאַקוֹס
לַפֶּחָה תִּכְרַע לִיאַקוֹס,
כְּרַע וּכְרַע לוֹ לַוָּזִיר,
אִם אַרְמָטוֹלוֹס הָיִיתָ,
בַּמְּדִינָה תְּהִי מוֹשֵׁל.
"עַד שֶׁבַּחַיִּים לִיאַקוֹס,
לֹא יִשְׁתַּחֲוֶה לְעוֹלָם;
אַךְ סֵיפוֹ שֶׁלּוֹ – פֶּחָה לוֹ;
אַךְ רוֹבֵהוּ – הַוָּזִיר!"
וְאָלִי-פֶחָה שׁוֹמֵעַ…
וַיֶּאֱנַף בּוֹ בַּסּוֹרֵר,
וּפְקֻדּוֹת כָּתַב, אִגֶּרֶת,
כָּךְ צִוָּה וְכָךְ פָּקַד:
"וָלִי גְּוֶקַס, עוּשָׁה חוּשָׁה
בֶּעָרִים וּבַמְּדִינָה,
וְאֶת לִיאַקוֹס הָבֵא הֵנָּה
וּמִיָּד אִם חַי אוֹ מֵת!"

------------------
לְמִלְחֶמֶת-מִצְוָה עִם פִּרְאֵי-הָאָדָם,
עִם אָדָם-הַמִּדְבָּר כְּמַהּ-בִּזָּה וּצְמֵא-דָּם.
גַּם הַלַּיְלָה הַזֶּה נְוַתֵּר עַל שֵׁנָה!
בְּשֶׁל גַּן-שְׁתִילִים: – הֶהָדָר, הַתְּאֵנָה, –
שֶׁהִתְחִיל מְלַבְלֵב בַּחֲלוֹם נְבָטִים,
בְּעָצִיץ שֶׁל חַרְסִית פְּעוֹטוֹת מוּעָטִים.
וּבְשֶׁל הַקָּמָה, שֶׁבָּשְׁלָה לְגָדִישׁ
מַצְהִיבָה וּמוּכֶנֶת לִטְרַקְטוֹר חָדִישׁ.
גַּם הַלַּיְלָה הַזֶּה נְוַתֵּר עַל שֵׁנָה!
בַּעֲבוּר בְּהֶמְתֵּנוּ פְּשׁוּטָה וְכֵנָה,
פֹּה אִתָּנוּ בָּרֶפֶת, מִכְלָא וְאֻרְוָה,

------------------
הֵם יִתְיַפְּחוּ וְנַפְשָׁם הוֹמָה.
שְׁאָגָה לוֹ לָאִישׁ כַּלָּבִיא
וְכַכְּפִיר – מִי יַכְרִיעֶנּוּ?
לִבּוֹ בְקִרְבּוֹ קֶבֶר כְּאֵבוֹ
עַד בּוֹר שַׁחַת יִשָּׂאֶנּוּ!
שְׁאָגָה לוֹ… לִכְשֶׁתִּתְפָּרֵץ –
תִּזְדַּעֲזֵעַ הָאֲדָמָה,
וְנָמַקּוּ מוֹסְדֵי-עוֹלָם
מִנִּי שַׁאֲגַת הַנְּקָמָה – – –
מַה שֶׁיִּקְשֶׁה לְנֶפֶשׁ גֶּבֶר
וְיַד הָאֹנֶס לֹא הִשְׁרִישָׁה,
עַיִן יָפָה יָכֹל תּוּכַל
וְלֹא יִבָּצֵר מִיַּד אִשָּׁה!
מִדֵּי יוֹם בְּיוֹם בְּבוֹאָהּ
תִּלְחַש לִי (כִּי לִי לָדַעַת!)
מַה שֶׁאֵרַע בְּבֵית-הַמְּלָאכָה,

------------------
וְנָגְעָה בְּרָאשֵׁי הָאֳרָנִים,
שְׁעַת חֲלֹב הַפָּרוֹת בָּאָה –
אוֹתוֹ רוֹעֶה רַע לֹא-יִצְלַח
נָהַג בַּיְתָה אֶת הַדֻּבִּים
וְאֶת הַזְּאֵבִים אֶל הָרֶפֶת,
הִטִּיף לִקְחוֹ לַעֲדָרָיו,
נָשָׂא דְּבָרָיו, כָּכָה אָמָר:
"כְּבוֹא הַגְּבִירָה לִרְאוֹת אֶתְכֶם
וּכְשֶׁתִּגְחַן לַחֲלֹב אֶתְכֶם,
שִׁלְחוּ שִׁנְּכֶם בְּשׁוֹקֶיהָ
וּפֵרַקְתֶּם יְרֵכֶיהָ."
וַיָּרִיעַ בְּשׁוֹפָרוֹ,
שִׁנָּה, שִׁלֵּשׁ עַל הַגִּבְעָה,
וּבְהַגִּיעוֹ עַד הַמִּגְרָשׁ,
עַד קָצֵהוּ – שֵׁש פְּעָמִים.
נָשָׂא דְּבָרוֹ, כָּכָה אָמָר:

------------------
יוֹאִילוּ נָא אֲדוֹנַי בְּחַסְדְּכֶם לִסְלֹחַ לִי, כִּי בָזֶה אֲנִי נוֹתֵן אַךְ פִּתְחוֹן פֶּה לָעַלְמָה לָשִׁיר.
אַרְגַּן הֲיָפִים הַחֲרוּזִים? קְלֵיאַנְט בְּעַצְמוֹ שֶׁל דָּבָר, אֵין זֹאת אֶלָּא אוֹפֶּרָה קְטַנָּה בְּלִי כָּל הֲכָנָה קוֹדֶמֶת, כְּלוֹמַר פְּרוֹזָה מוּשָׁרָה בְּמִשְׁקָל שֶׁל שִׁיר, מֵעֵין שִׁירָה חָפְשִׁית, שֶׁשּׁנֵי אֲנָשִׁים הָאוֹהֲבִים זֶה אֶת זֶה מַשְׁמִיעִים תֵּכֶף וּמִיָּד אִיש לְאָחִיו מִתּוֹךְ אַהֲבָה וְהֶכְרֵחַ.
אַרְגַּן יָפֶה מְאֹד.
נִשְׁמָע.

------------------
בְּנִי הַאִם מוּטָל עוֹדֶנּוּ לִפְנֵי הַסְּפִינוֹת אוֹ אוּלַי
גְּזָרוֹ אֲכִילֵס לִנְתָחִים וְהִשְׁלִיךְ אוֹתָם לַכְּלָבִים?"
נָשָׂא אֲמָרָיו הַמְּבַשֵּׂר הַמַּכֶּה-אֶת-אַרְגּוֹס וַיְדַבֵּר: 
"אָמְנָם, הַיָּשִׁישׁ, לֹא הָיָה לְמַאֲכָל לַכְּלָבִים וְלָעָיִט.
עוֹדוֹ מוּטָל כִּהְיוֹתוֹ לִפְנֵי אֳנִיַּת אֲכִילֵס
בֵּין הָאֳהָלִים, כְּבָר עָלְתָה הַצְּפִירָה הַשְּׁתֵּים-עֶשְׂרֵה עָלָיו,
אֶפֶס לֹא שָׁלְטוּ עוֹד בּוֹ הָרָקָב וְהָרִמָּה הַזְּרִיזָה,
הִיא הָאוֹכֶלֶת בְּשַׂר אָדָם, כָּל-נוֹפֵל בִּקְרָב וּמִלְחָמָה. 

------------------
חֵרְפָה אֶת-אַנְטִינוֹאוֹס וַתִּשָּׂא אִמְרָתָהּ וַתֹּאמֶר:
"אַנְטִינוֹאוֹס הַיָּהִיר, חוֹרֵשׁ-הָרָעָה! וְאוֹמְרִים
אָמוֹר, כִּי אַתָּה הַטּוֹב בְּכָל-בְּנֵי גִילְךָ בְּאִתָּקָה
לְעֵצָה וְשִׂיחָה; וְאוּלָם כָּזֶה לֹא הָיִיתָ מֵעוֹלָם. 
שׁוֹטֶה, מַה תַּחֲרשׁ אֲבַדּוֹן וּמָוֶת לְטֵלֶמָּכוֹס,
אֵינְךָ מְכַבֵּד פְּנֵי בָאִים לְבַקֵּשׁ מַחֲסֶה, וְהֵמָּה
זֶבְס הוּא עֵדָם, וְחֵטְא הוּא לַחֲמֹס מְזִמּוֹת עַל-אַחֵר.
כְּלוּם לֹא יָדַעְתָּ, כִּי פָלִיט בָּא הֵנָּה אָבִיךָ מֵאֵימַת

------------------
כִּנְסִי אֶת הָעֵדֶר בַּיְתָה
נֶגְדָה עֵינָהּ שֶׁל הַגְּבִירָה.
"הוֹי, תַּפּוּחַ יַעֲרִי, אוֹטְסוֹ,
אִתְּךָ אֶכְרֹת בְּרִית לְעוֹלָם,
בְּרִית הַכְּרוּתָה לְכָל יָמֵינוּ
עַל אֲדָמוֹת – וְלֹא תָּרֵעַ
לְמַפְרִיסֵי פַּרְסָה אֵלֶּה,
אַל תָּזִידָה לַשְׁחִית בְּהֶמְתִּי.
"וּבְשָׁמְעֲךָ קוֹל הַפַּעֲמוֹן
וּבְאָזְנֶיךָ חֲלִיל רוֹעִים,
כְּרַע וּשְׁכַב בִּסְבַךְ הַיַּעַר
וְתָנוּחָה לְךָ בַּכָּרִים,
תְּקַע אָזְנֶיךָ בָּעֲשָׂבִים,
רֹאשְׁךָ כְּנֹס אֶל בֵּין הַתִּלִּים
אוֹ אֶל חֹרֶשׁ מֵצֵל תִּפְנֶה

------------------
וְלֹא נִשְׁאַר לְאִישׁ הֶחָיִל,
(יַעַן רוֹבוֹ לוֹ לְלֹא הוֹעִיל)
בִּלְתִּי חַרְבּוֹ, וַיְרִיקֶנָּה
וּבִלְבַב הַזְּאֵב יְבִיאֶנָּה.
מָרָה יָלַל זְאֵב הַיָּעַר,
חִישׁ גַּם נָס, אֲחָזוֹ שָׂעַר,
אַף לֹא עָמַד מְמְּרוּצָתוֹ
עֲדֵי בוֹאוֹ עַד מְאוּרָתוֹ
שֶׁל הַשּׁוּעָל מוֹדָעֵנוּ.
וְשָׁמָּה יַחְדָּו יְקוֹנֵנוּ
עַל גּוֹרָלוֹ וּמְרִי כוֹסוֹ.
סִפֵּר כָּל הַמּוֹצְאוֹת אוֹתוֹ:
– "אֶל הָאִישׁ הַבָּא לִקְרָאתִי
לְהִלָּחֵם עֵת יָצָאתִי,
רָאָה אוֹתִי, מְעַטּוֹת שָׁנַי,
יָרֹק יָרַק אָז בְּפָנַי,

------------------
דְּרֵלֵין, דְּרֵלֵין, דְּרֵלֵין! טוּאַנֶטָה הִנְנִי בָאָה! אַרְגַּן הוֹי, כַּלְבָּה! הוֹי, בַּת נַעֲוַת הַמַּרְדוּת! טוּאַנֶטָה יִקָּחֶנּוּ שֵׁד מִשַּׁחַת קֹצֶר-רוּחוֹ שֶׁל מַר! אַתָּה כָל-כָּךְ מֵצִיק לִבְרִיוֹת, עַד כִּי נֶחְבַּט רֹאשִׁי בִּתְרִיסוֹ שֶׁל הַחַלּוֹן.

------------------
לַלִּסְטִים אָמְרָה וְשׁוּב הִגִּידָה:
"עוֹד יוּנָק נוֹטֶה אֶל בֵּית-הַיָּיִן,
לוֹ עַל כּוֹבָעוֹ נוֹצוֹת שֶׁל כֶּתֶם,
מַתָּנָה תְּנוּ לִי נוֹצוֹת הַכֶּתֶם,
וּבְיֶדְכֶם אוֹתוֹ יוּנָק אֶמְסוֹרָה."
וְקָפְצָה אָז מָרָה עַל רַגְלֶיהָ,
מִהֲרָה אלֶ מרַקְוֹ עַל הַדֶּרֶךְ,
וּלְנַשֵּׁק פַּרְסוֹת הַסּוּס אוֹמֶרֶת.
אֶפֶס מַזָּלָהּ כָּאן לֹא שִׂחֵק לָהּ.
שָׁרֶץ לֹא נוֹתֵן לִקְרֹב אֶל מַרְקוֹ,
לֹא נוֹתֵן לָהּ בְּגוּפוֹ לָגַעַת,
בְּשִׁנָּיו יִשׁךְ, בּוֹעֵט בָּרֶגֶל.
אַךְ רָאָה זֹאת מַרְקוֹ בֶּן-הַמֶּלֶךְ,

------------------
חֵץ אַחַר חֵץ וְאֶבֶן בָּתַר אָבֶן.
וְנִהְיֶה אָנוּ לְאֶבֶן בְּכַף-קַלְעָהּ,
לְאֶלֶף אַלְפֵי חִצִּים טְעוּנֵי-שֹׁד
לְקַרְקֵר קָדְקֹד נֶשֶׁר רוֹמָא,
אוֹ לְהִתְמוֹלֵל עַל עֲבִי-מָגִנּוֹ
וְעַל קַשְׂקַשֵּׂי פִי סוֹחַרְתּוֹ – כֵּן!
לֹא יֵצֵא כָל הָעָם, וְאַל יֵצֵא כֻלּוֹ,
אִסְטְרַטְיָא צְרִיכָה לִהְיוֹת לָנוּ.
לִגְיוֹנוֹת נֵצֵא כְּנֶגֶד לִגְיוֹנוֹתָם,
וְרַבִּים, רַבִּים יִפְּלוּ, וַאֲנַחְנוּ נִפֹּל,
וִיהִי הָעָם לְמַעְיָן לֹא יֶחֱרָב
וּלְמָקוֹר אֲשֶׁר לֹא יְכַזְּבוּ מֵימָיו.

------------------
וְהַנַּפָּח אִלְמָרִינֶן,
נַפָּח הוּא מֵאָז מֵעוֹלָם,
עָשָׂה מֶתֶג בַּרְזֶל-עָשׁוֹת,
חָרַשׁ לוֹ רְצוּעַת בַּרְזֶל,
הָלַךְ לִכְבֹּש אֶת הַחַיּוֹת,
הָלַךְ וְאֶת אֲמָרָיו נָשָׂא:
"בַּת-עֲרָפֶל הַיְּפֵהפִיָּה,
נַפִּי בְּנָפָה הָעַרְפִלִּים,
זְרִי אֶת צִלְלֵי הָעַרְפִלִּים,
בַּאֲשֶׁר שָׁם חַיּוֹת הוֹלְכוֹת,
וְלֹא תִּשְׁמַעְנָה פַּעֲמֵי רַגְלַי
וּמִפָּנַי לֹא תְּנוּסֶינָה."
וְאֶת הַזְּאֵב בְּמָנָלָה חָסַם,
אָסַר אֶת הַדֹּב בְּזִקִּים
עַל פְּנֵי שַׁדְמוֹת טוּאוֹנֶלָה,
בְּתוֹךְ הַחֹרְשָׁה הַמַּכְחִילָה;

------------------
אֲשֶׁר לֹא יִמַּד וְלֹא יִסָּפֵר מִנִּי רֹב.
מַכֹּלֶת, נֶשֶׁק, כֵּלִים, בַּלִּיסְטְרָאוֹת,
לִגְיוֹנוֹת רוּפוּס נִגְּפוּ וְלֹא עָמְדוּ
בִּפְנֵי יִשְׂרָאֵל, וְלִגְיוֹנוֹת חֵיל-
מַרְקֶל נְסוֹגִים אָחוֹר וּנְמוֹגִים
מִפְּנֵי אִסְטְרַטְיָא קְדוֹשָׁה, הַמְּחָרֶפֶת
אֶת נַפְשָׁהּ עַל יִשְׂרָאֵל וְעַל תּוֹרָתוֹ
בִּידֵי מַצְבִּיאָהּ שִמְעוֹן.
יְחִי שִמְעוֹן, יֶחִי; וְיִנּוֹן שְׁמוֹ לְעוֹלָם!
שִמְעוֹן יֶחִי!
וְהִנֵּה עַתָּה, שָׁב בַּר-דְּרוֹמָא, שָׁב
מִלְּכֹד אֶת מְצוּדַת עֹז – טוּר-מַלְכָּא.

------------------
גַּם אֶת-הַשְּׁבוּעָה אִשָּׁבַע, וּבְרָצוֹן, כִּי לִבִּי צִוַּנִי,
אַף לֹא אֶעֱשֶׂה שֶׁקֶר בְּנַפְשִׁי– יְחַכֶּה אֲכִילֵס
פֹּה עַד אִם-שַׁבְתִּי, וְאִם-גַּם מְאֹד יִשְׁאַף רוּחוֹ לַקָּטֶל.
וְאַתֶּם גַּם אַתֶּם חַכּוּ פֹה עַד אִם-הֵבִיאוּ הַתְּשׁוּרוֹת 
פֹּה מִן-אָהֳלִי, וְנִכְרֹת הַבְּרִית וְהַשְּׁבוּעָה הַגְּדוֹלָה.
וְאוֹתָהּ אַפְקִיד בְּיָדְךָ, וְעָלֶיךָ לַעֲשׂוֹת מִצְוָתִי.
בְּרוֹר לְךָ מִן-הָאֲכַיִּים הַנְּעָרִים הַטּוֹבִים בָּהֵמָּה,
הֵמָּה יָבִיאוּ הַתְּשׁוּרוֹת מֵאֵצֶל-הַסְּפִינוֹת, כָּל-אֲשֶׁר

------------------
וְאָנוּ וְאָבְלוּ הָאֲנָפוֹת בִּיוֵן בִּצָּה וַאֲגָם!
וּבִשָּׁמַע קוֹל הַשִּׁירָה הַמִּתְהַלֵּךְ עַל פְּנֵי חוּץ,
בָּא הָרֶמֶשׂ מִנִּי כִלְיוֹת הָאֲדָמָה מֵעָרוּץ:
מַעְלָה מַעְלָה, מִמַּעֲמַקִים אֶל הָאוֹרָה, אֶל הַחֹם,
מִן הַקֶּבֶר אֶל הַחַיִּים, מֵאֲפֵלָה לְאוֹר יוֹם –
קְהַל תּוֹלָעִים וּבְנֵי-תוֹלָע, חָסִיל עָשׁ וְצִפֹּרֶת-גָּן;
זְבוּל – כָּל כַּפְתּוֹר, מָעוֹן – פֶּרַח מָלֵא אוֹר מִזַּן אֶל זָן.
וּבַשָּׁרוֹן בִּנְאוֹת-דֶּשֶׁא וּבַגַּן, מֵעֵת לְעֵת,

------------------
הִכָּה לְאֵיגִיסְתּוֹס הַנּוֹכֵל הַמַּכֶּה אֶת-אָבִיו הַמְּהֻלָּל. 
עֵינַי הָרֹאוֹת, כִּי אַתָּה יָפִיתָ מְאֹד גַּם גָּדָלְתָּ.
רַק חֲזַק וֶאֱמָץ, וִיסַפֵּר תְּהִלָּתְךָ דּוֹר אַחֲרוֹן.
אוּלָם אָנֹכִי אָשׁוּבָה אֶל-אֳנִיָּתִי הַמְּהִירָה,
אֶל-כָּל-עֲמִיתַי הַמְּחַכִּים לְבוֹאִי וְרוּחָם כְּבָר קָצְרָה
אַתָּה דְאַג לְנַפְשֶׁךָ, שִׂים לִבְּךָ לִדְבָרַי אָמָרְתִּי". 
עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:
"אוֹרְחִי, אָכֵן דְּבָרֶיךָ לְטוֹב לִי אָמַרְתָּ, וּכְדַבֵּר

------------------
רִדְפִי צֵידִי וְלֹא יְפַגֵּר
עַד הַמָּקוֹם, שָׁם הַצַּיָּד,
עַד הַמָּקוֹם, לוֹ יְחַכֶּה.
"אַךְ אִם יֵט אֶל מִשְׁעוֹל נָכוֹן,
יוֹסִיף יָרוּץ בּוֹ בַּמִּשְׁעוֹל;
וּפָשַׁטְתְּ אֶת זְרוֹעוֹתַיִךְ,
וּמִדַּרְכּוֹ זֶה לֹא יָסוּר,
וְלֹא יִמָּלֵט מִנִּי צֵידִי
גַּם לֹא יָנוּס מִן הַנְּתִיבָה;
אַךְ אִם יָנוּס וְנִמְלַט צֵידִי,
אִם אַךְ יָסוּר וְיֵט הַצִּדָּה,
תִּפְשִׂי בְּאָזְנוֹ וְהוֹבִילִיהוּ
אֶל הַמִּשְׁעוֹל וְאֶל הַנְּתִיבָה,
תִּפְשִׂי בְּקַרְנָיו לוֹ לַנְחוֹתוֹ
אֶת הַדֶּרֶךְ וְאֶת הַמְּסִלָּה.

------------------
וַיִּפֹּל נִזְרוֹ אָרְצָה, וּבֶחָצָץ
שָׁם זִנֵּק בְּצִלְצוּל וְשׁוּב הִתְגַּלְגֵּל, צִלְצֵל.
וַתִּפֹּל גַּם הַחוֹמָה הַחוֹצֶצֶת
אֲשֶׁר בֵּינוֹ וּבֵין כָּל בְּנֵי עַמּוֹ,
מְחִיצָה אֲשֶׁר הֵקִים אָדָם לְאָדָם,
וַיְהִי כְּכָל יִשְׂרָאֵל, כְּאַחַד עַמּוֹ.
וּשְׁלוּבֵי זְרוֹעוֹתָם הִסְתּוֹבְבוּ הַנְּבִיאִים,
הֵימִינוּ, הִשְׂמְאִילוּ קוֹרְאִים-מְרִיעִים,
נִפְרָדִים לְטִיעוֹת וְחוֹזְרִים מִתְלַכְּדִים
לְעִגּוּל רַב-תְּנוּעָה, מְפַזְּזִים, מְרַקְּדִים.
מֵרֶגַע לְרֶגַע הִתְלַהֲבוּתָם גָּדֵלָה,

------------------
וּכְכַסּוֹתֵנוּ
אֶת מַעֲרוּמֵי-רִפְיוֹנֵנוּ יִדְווּ,
כִּי יִתְגַּלּוּ, אֲזַי נִפָּגֵשׁ שׁוּב
וְנַחְקֹר אֶת מַעֲשֵׂה-הַדָּמִים
לְדַעְתּוֹ עַל בֻּרְיוֹ. סְפֵקוֹת וְאֵימָה
יְזַעְזְעוּנוּ. בְּיַד אֱלֹהִים הַגְּדוֹלָה
אֲנִי לְהִלָּחֵם בְּכָל כַּוָּנָה כְּמוּסָה
שֶׁל רֶשַׁע-בּוֹגְדִים.
מֶקְדּוּף
גַּם אָנִי!
כֻּלָּנוּ!
מֶקְבֶּת
נָחוּשָׁה לְהֵלָחֵץ כְּדֶרֶך גְּבָרִים,
בָּאוּלָם שׁוּב נִפָּגֵשׁ.
בְּחֵפֶץ-לֵב!
מַלְקוֹלְם
מַה תֹּאמַר לַעֲשׂוֹת? לֹא אִתָּם נֵחָד.
לֹא יִקְשֶׁה לְעַוָּל לְהַרְאוֹת צַעַר

------------------
הֵן בַּשָּׂדֶה הֵן בַּבִּצָּה,
דֶּרֶךְ זִרְמֵי מַיִם עַזִּים,
אֶל גְּבוּלוֹתָיו שֶׁל שְׂדֵה אָחִי –
הָיוּ הָאַשּׁוּחִים יְבֵשִׁים,
רָעֲשׁוּ אֳרָנִים זְקוּפִים,
פָּתְחוּ עוֹרְבִים בְּקִרְקוּרָם
קְאָקִים צָוְחוּ וְהִשְׁמִיעוּ:
"לֹא שֶׁלָּךְ מְקוֹמוֹת אֵלֶּה,
עַכְשָׁו לֹא עוֹד מְכוֹרָתֵךְ!"
לֹא שָׁמַעְתִּי לְדִבְרֵיהֶם
וְהָלַכְתִּי לַחֲצַר-אָחִי.
אָז הִגִּידוּ לִי הַשְּׁעָרִים,
כָּל הַשָּׂדוֹת לִי אָמָרוּ:
"הִנֵּה בָּאת אֶל נוֹף מוֹלַדְתֵּךְ
מָה רְצוֹנֵךְ פֹּה לִשְׁמֹעַ?
הֵן זֶה כְּבָר אָבִיךְ אֵינֶנּוּ,

------------------
צֶמֶר, טֶנֶא מָלֵא שֵׂעָר;
פִּזְּרָה צַמְרָהּ עַל הַמַּיִם
וְאֶת הַשֵּׁעָר עַל פְּנֵי גַּלִּים,
וַיְנַעְנְעֵמוֹ רוּחַ חוֹלֵף
וְרוּחַ נִשֵּׂאת עַל הַמַּיִם,
וַיְטַלְטְלֵמוֹ שָׁם הַשֶּׁטֶף,
אֶל מוּל הֶחָרָבָה גְּרָפָם.
"חָשָׁה בַּעֲלַת-הַיַּעַר,
אָסְפָה מַהֵר אֶת הַנְּפוֹצוֹת,
צֶמֶר רַךְ עַל פְּנֵי הַגַּלִּים,
וְאֶת הַצֶּמֶר גָּלְלָה מַהֵר,
מִהֲרָה וַתַּצְפִּינֵהוּ
בְּתֵבַת-עֵץ עֲשׂוּיָה קְלִפָּה,
בְּתֵבָה לָהּ כַּפֹּרֶת נָאָה,
וּבְשַׁרְשֶׁרֶת-זָהָב יָפָה
רִתְּקָה אוֹתָהּ אֶל זַלְזַלִּים,

------------------
וְרוּחוֹ שָׁב אֵלָיו מֵחָדָשׁ בְּהֶבֶל פִּי רוּחַ צְפוֹנִית,
עָבְרָה, חָלְפָה וְהֶחְיְתָה חָזוֹ הַנּוֹשֵׁם בִּכְבֵדוּת.
אַךְ הָאַרְגֵּאִים לֹא נָסוּ מִפְּנֵיהֶם שֶׁל-אָרֵס וְהֶקְטוֹר
עוֹטֵה-הַנְּחֹשֶׁת וְלֹא פָנוּ אֶל-סְפִינוֹתֵיהֶם הַשְּׁחוֹרוֹת, 
אַךְ גַּם לֹא עָמְדוּ עַל-עָמְדָם בַּקְּרָב, כִּי הָלְכוּ וְנָסוֹגוּ
לְאִטָּם, בְּשָׁמְעָם, כִּי אָרֵס הוֹלֵךְ בְּקֶרֶב הַטְּרוֹיִים.
כֵּלָיו שֶׁל-מִי בָרִאשׁוֹנָה וְשֶׁל-מִי בָאַחֲרוֹנָה אָז נִצְּלוּ

------------------
נִצָּב בְּמַעַרְכוֹת אַדִּירִים, נוֹשְׁקֵי-מָגִנִּים סְבָבוּהוּ, 
עַמִּים שֶׁנָּהֲרוּ אַחֲרָיו מִנַּהֲרֵי נַחֲלֵי אֵיסֵפּוֹס.
קָרְבָה וַתִּגַּשׁ אֵלָיו וַתֹּאמֶר-לוֹ אִמְרֵי הַכָּנָף:
"הוֹי, בֶּן-לִיקָאוֹן הַגִּבּוֹר! הֲיֶשְׁךָ שׁוֹמֵעַ בְּקוֹלִי?
לִבְּךָ עֲרֹב וְשָׁלַחְתָּ חֵץ מָהִיר בִּלְבַב מֶנֶּלָּאוֹס,
וְכָל-אַנְשֵׁי טְרוֹיָה יוֹדוּךָ וִיהַלְּלוּ שְׁמֶךָ; וְאוּלָם 
יוֹתֵר מִכֻּלָּם יוֹדְךָ הָאִישׁ אֲלֶכְּסַנְדְּרוֹס הַמֶּלֶךְ.
אָמְנָם תִּשָּׂא מִמֶּנּוּ אֶת-מַשְׂאַת הַיְּקָר וּמַתָּנוֹת,

------------------
וּכְמוֹ טֻבְּעוּ פִּתְאֹם לְמִקְטַנָּם וְעַד גְּדוֹלָם
בִּדְמִי הָעֲנָנָה, שֶׁחִישׁ עֲנָקָתָם,
וַתָּצָף, וַתַּעֲבֹר וַתַּחֲלֹף מֵהָתָם
כְּמִפְלֶצֶת-זֵדוֹנִים הֲרַת הַוּוֹת-עוֹלָם,
וַתִּחַן עָלַי וַתְּצוּדֵנִי בִּרְשָׁתוֹת
נֶעְלָמוֹת, עֲצוּמוֹת וּמְלֵאוֹת-בְּעָתוֹת.
עוֹד פַּעַם הִתְגַּבְּרה בְּכֹחָהּ הָאוֹרָה,
וַתִּקְרַע וַתַּחַץ הָאֹפֶל הַנּוֹרָא.
וַיְהִי בְּהִבָּקַע הֶעָנָן – וָאֶרְאֶה
הַנָּהָר הַיּוֹרֵד בִּמְשׁוּבָה שֶׁל פֶּרֶא,
וּמֵימָיו עֲכוּרִים וּכְעֵין הַמַּתֶּכֶת

------------------
נִלְוָה לוֹ רַבִּי לֵיבּ, הַשּׁוֹחֵט וְהַחַזָּן בְּ“מִצְרָיִם”,
קָטָן וְדַל כִּשְׁחִיף-עֵץ, וְצוֹלֵעַ מְעַט עַל יְרֵכוֹ,
וְלֵיזֶר הַשַּׁמָּשׁ דְּקַ"ק. וְלָאֵלֶּה הַשְּׁלֹשָׁה עוֹד נִסְפַּח
רַבִּי עַזְרִיאֵל מוֹרוֹנְט, אַדְמוֹנִי וּזְקָנוֹ צִמֵּחַ,
וְהָיָה בִּצְבָא נִיקוֹלַי הָרִאשׁוֹן, וּזְמָן שְׁלֹשִׁים שָׁנָה
עָבַד הַמֶּלֶךְ וְעָמַד בְּנִסְיוֹנוֹת רַבִּים וְקָשִׁים;
עַתָּה כְּבָר שָׁב אֶל הַתּוֹרָה, שָׁב לַעֲבוֹדַת-הַבּוֹרֵא.
וְאֵלֶּה אַרְבַּעַת הַנְּקוּבִים בִּשְׁמוֹתָם: עַזְרִיאֵל וְלֵיזֶר –

------------------
וְיֶתֶר הַגְּבָרִים אַחֲרֵיהֶם, כִּי אַךְ הַגְּבָרִים מְתַקְּנִים
סֵדֶר ‘קַבָּלַת-הַפָּנִים’. צָעַד לְאִטּוֹ, אַךְ לִבּוֹ
הָלַם בְּחָזְקָה בְּחָזוֹ וּתְכוּפוֹת תְּכוּפוֹת, וְאוּלָם
יֵשׁ אֲשֶׁר נִדְמָה לוֹ, וְלִבּוֹ עָמַד וְחָדַל מֵהַכּוֹת:
מִי הִיא הַקְּטַנָּה הַבָּרָה, זֹאת אֲרוּסָתוֹ הַצְּנוּעָה,
בְּהִירַת-הָעַיִן, צָדַתּוּ, כִּי לִבּוֹ נִמְשַׁךְ אַחֲרֶיהָ?
מִי-זֶה יָחוּשׁ עֲתִידוֹת וּמִי יוֹדִיעֶנּוּ אֶת-חַיָּיו?
אָמְנָם, אִם כְּאַבָּא וּכְאִמָּא, מַה-טּוֹב וּמַה-נָעִים גּוֹרָלוֹ!

------------------
דִּבֵּר, וְתָפַס הַשְּׁרַפְרָף, הֱרִימוֹ מִתַּחַת לַשֻּׁלְחָן,
שְׁרַפְרַף שֶׁעָלָיו הִנִּיחַ אֶת-רַגְלָיו הַצַּחוֹת בַּמִּשְׁתֶּה; 
אוּלָם כָּל-יֶתֶר הַחֲתָנִים לוֹ נָתְנוּ, וַיְמַלֵּא צִקְלוֹנוֹ
לֶחֶם וּבָשָׂר לָרֹב. וְרָצָה אוֹדִיסֵס לָלֶכֶת
תֵּכֶף שׁוּב אֶל-הַמִּפְתָּן לִטְעֹם מִמַּתְּנַת אֲכַיִּים,
אוּלָם בָּא אֶל-אַנְטִינוֹ ויִּשָּׂא אִמְרָתוֹ וַיֹּאמֶר:
"תְּנָה-לִּי חֲבִיבִי, כִּי בְעֵינַי אֵינְךָ הָרָע בָּאֲכַיִּים, 
אֶלָּא הַטּוֹב שֶׁבָּהֶם, כִּי עַל-כֵּן לְמֶלֶךְ דָּמִיתָ,

------------------
נִכְנְסוּ בְהֵיכָלוֹ הָרָם שֶׁל-מֶנֶּלָּאוֹס הַמְּהֻלָּל.
וְהָיָה מְתַקֵּן אָז מִשְׁתֵּה חֲתֻנָּה מְפֹאָר לָרַבִּים,
מַשִּׂיא בְּבֵיתוֹ אֶת-בִּתּוֹ הַתְּמִימָה וְלִבְנוֹ לָקַח אִשָּׁה.
בִּתּוֹ שָׁלַח לִבְנוֹ שֶׁל-אֲכִילֵס מְקַרְקֵר-הַשּׁוּרוֹת; 
בְּעָמְדָם שְׁנֵיהֶם בִּטְרוֹיָה עוֹד שָׁם הִתְנָה עִמּוֹ, הִבְטִיחַ
לְתִתָּהּ לוֹ, עַתָּה כִלּוּ הָאֵלִים אֶת-דְּבַר נִשּׂוּאֵיהֶם.
וְנָתַן לָהּ הַרְבֵּה מֶרְכָּבוֹת וְסוּסִים לָלֶכֶת אֶל-בִּירַת
הַמִּירְמִידוֹנִים הָעִיר הַמְּהֻלָּלָה, שָׁם מָלַךְ חֲתָנָהּ.

------------------
עַד-שֶׁהִגִּיעוּ בְנוּסָם עַד-יָם הֶלֵּסְפּוֹנְטוֹס וְהַסְּפִינוֹת. 
גַּם אֶת-פַּטְרוֹקְלוֹס מֵרֵעַ אֲכִילֵס לֹא הָיוּ מוֹצִיאִים
בְּנֵי-הָאֲכַיִּים עֲדוּיֵי-הַמְּצָחוֹת מִקֶּרֶב הַחִצִּים,
יַעַן כִּי שׁוּב הִדְבִּיקוּהוּ הַחַיִל הָרַב וְהַסּוּסִים,
וְהֶקְטוֹר בְּנוֹ שֶׁל-פְּרִיאַמּוֹס קוֹדֵחַ בְּאוֹן כַּלֶּהָבָה.
שָׁלשׁ פְּעָמִים תְּפָסָהוּ אָז הֶקְטוֹר הַנֶּהְדָּר בְּרַגְלָיו, 
רוֹצֶה לְמָשְׁכוֹ בְכֹחַ וְקוֹרֵא לַטְּרוֹיִים בְּחָיִל.
שָׁלשׁ פְּעָמִים דָּחוּהוּ שְׁנֵי הָאָיַסִּים מִמֵּתָם,

------------------
נוֹרִיד בָּהּ אֶת-בַּת-כְרִיסֵס, הַנַּעֲרָה יְפַת-הַלְּחָיַיִם,
נַפְקִיד עָלֶיהָ נָשִׂיא, אִישׁ מִן-הַיּוֹעֲצִים עֵצָה,
אָיַס אוֹ אִידוֹמֶנֵּס אוֹ הָאֱלֹהִי אוֹדִיסֵס. 
וְאוּלַי אוֹתְךָ, בֶּן-פֵּלֵס, הַגֶּבֶר הָאָיֹם בַּגְּבָרִים,
לְמַעַן תְּכַפֵּר אֶת-פְּנֵי הַמַּרְחִיק-לִפְגֹעַ בְּזָבַח".
הִבִּיט בְּזַעַם אֲכִילֵס מְהִיר-הָרַגְלַיִם וַיַּעַן:
"אוֹי-לִי, אִישׁ נֶאְפַּד חֻצְפָּה, גֶּבֶר רוֹדֵף אַךְ-בָּצַע!
אֵיכָה יִשְׁמַע בְּקוֹלְךָ אִישׁ מִן-הָאֲכַיִּים בְּרָצוֹן 

------------------
כָּכָה הָיְתָה הַסַּבְתָּא צְוֶטְל עֵת יָצְאָה לִקְרָאתָהּ
אֶלְקָה נֶכְדָּתָהּ בְּיוֹם חֲתֻנָּתָהּ, בְּיוֹם שִׂמְחַת-לִבָּהּ.
עָנוּ לְעֻמָּתָן הַמְּנַגְּנִים וְיִּמְחֲאוּ כַּף כָּל-הַקְּרוּאִים.
הָלוֹךְ וְטָפוֹף יָצָאָה, קָרְבָה לְאַט אֶל הַכַּלָּה,
צוֹעֲדָה מְדוּדוֹת וּקְצָרוֹת, וַתַּחֲזֶק בַּכַּלָּה וַתִּסֹּב
שָׁלֹשׁ פְּעָמִים בָּעִגּוּל, וְהַקָּהָל מוֹחֵא כַּפָּיִם.
אַחַר שָׁבָה לִמְקוֹמָהּ, הָלוֹךְ וְטָפוֹף הָלָכָה.
וְיוֹסְל הַבַּדְחָן כְּבָר מַכְרִיז: "מְבַקְּשִׁים וּמְבַקְּשִׁים פְּנֵי אִשָּׁה

------------------
אֵימָה חֲשֵׁכָה; וַיּוֹצֵא אֶת-רֹמַח הַמֵּילָה וְהַנְּחשֶׁת
מִנִּי מָגֵן אֵינֵיאַס הַנָּדִיב בְּנוֹ שֶׁל-אַנְכִיסֵס,
וַיַּנִּיחֵהוּ אֶל-רַגְלֵי אֲכִילֵס בֶּן-פֵּלֵס הַגִּבּוֹר;
הֵרִים אֲזַי אֶת-אֵינֵיאַס מֵעַל-פְּנֵי הָאָרֶץ לַמְּרוֹמִים 
וַיִּשָּׂאֵהוּ, וְהוּא מוּעָף בְּטַלְטֵלַת יַד בֶּן-הָאַלְמָוֶת
מָרוֹם עַל-רַבּוֹת מַעַרְכוֹת גִּבּוֹרִים וְרַבִּים הַסּוּסִים,
עַד-קְצֵה גְבוּל הַמִּלְחָמָה הַכְּבֵדָה וְרַבַּת-הַסָּעַר,
וְעָמְדוּ שָׁם הַקַּבְקוֹנִים מִזְדַּיְּנִים לָרֶדֶת לַשָּׁעַר.

------------------
בִּלְתִּי אִם אוֹתוֹ הָעֵץ, שֶׁכֻּלּוֹ חֲלוֹם רַב־צִבְעוֹנִים.
לִהְיוֹת קָבוּעַ וְעוֹמֵד בְּפֶתַח כָּל־בַּיִת וָשַׁעַר,
כְּמַעֲשֵׂה אִכָּרִים בְּאֶרֶץ אַחֶרֶת רְחוֹקָה, הָעוֹשִׂים
כָּךְ בַּעֲנָפִים שֶׁל לִבְנֶה. וְאוּלָם לְחַג זֶה יֵשׁ לָנוּ
שֵׁם אֲשֶׁר הָיָה לוֹ יָאֶה קֹדֶם לְכָל שֵׁם בָּאָרֶץ:
“חַג קְצִיר הַחִטִּים”, מַסְקִינָן: אֵין לָנוּ שׁוּם צֶמַח אַחֵר,
חוּץ מֵעָמְרֵי הַחִטָּה לְקַשּׁטוֹ בָּם…
וּבִהְיוֹתִי יֶלֶד גָּבַל בֵּיתֵנוּ אֶל כִּכָּר רַחֲבַת יָדַיִם,

------------------
אוֹיָה-לִי! עֵינַי הָרוֹאוֹת הַמּוֹפֵת וְהָאוֹת לֹא פִלָּלְתִּי
לִרְאוֹת כָּמוֹהוּ מֵעוֹלָם בָּאָרֶץ וְנוֹרָא: הַטְּרוֹיִים 
הִנֵּה עוֹלִים עֲלֵי-סְפִינוֹתֵינוּ הַגְּדוֹלוֹת, וְהֵמָּה
נִדְמוּ לְפָנִים לְאַיָּלוֹת שְׁלוּחוֹת פַּחְדָנִיּוֹת, וְהֵנָּה
טֶרֶף לְתַנִּים וּלְנָמֵר וְלִזְאֵבִים בַּיְּעָרוֹת לְאָכְלָה,
תּוֹעוֹת וּנְפוֹצוֹת בְּאֵין אוֹנִים, וְאֵין חֵפֶץ בְּלִבָּן לְהִלָּחֵם.
כָּכָה לֹא רָצוּ לְפָנִים הַטְּרוֹיִים לַעֲמֹד בִּפְנֵי 
כֹּחָם שֶׁל-הָאֲכַיִּים וּזְרוֹעוֹתֵיהֶם, וְלוּ רָגַע;

------------------
שְׁלֹשִים קַיִץ הוֹלֵךְ תּוֹעֶה,
הוֹלֵךְ תּוֹעֶה שְׁלֹשִים סְתָוִים –
עַל הַמַּיִם הַנִּרְדָמִים
עַל הַמַּיִם הַמְּעֻרְפָּלִים.
אַחַר עָמַד, אוֹמֵר בְּלִבּוֹ:
אֵיכָה יוֹסִיף שָׁם וְיִחְיֶה
בַּמַּחְשַׁכִּים, בָּאַשְׁמַנִּים,
מָקוֹם צַר וּבֵין הַמְּצָרִים,
אֵין שָׁם לִרְאוֹת שֶׁמֶשׁ בָּהִיר
וְאֵין שָׁם לַחֲזוֹת אוֹר יָרֵחַ.
נָשָׂא דְּבָרָיו, כָּכָה אָמַר
וּמִפִּיהוּ הוֹצִיא מִלִּים:
שֶׁמֶשׁ בָּהִיר נָא חַלְּצֵנִי
הוֹי יָרֵחַ הוֹצִיאֵנִי,
וְאַתְּ, הַדֻּבָּה בַּשָּׁמַיִם,
מִן הַפֶּתַח לֹא יָדַעְתִּי,

------------------
אִישׁ בַּעַל נִסָּיוֹן שְׁרוּיָה תָמִיד בְּרָכָה.
הַטּוֹב בִּבְנֵי אָדָם, נָא קוּם עֲזֹר לָעִיר!
שְׁמֹר תְּהִלָּתְךָ, הֲלֹא קְרָאוּךָ
מַצִּיל הָאָרֶץ עֵקֶב פְּעָלֶיךָ אָז;
לָמָּה זֶּה נֹאמַר לְזֵכֶר מַלְכוּתֶךָ:
“קַמְנוּ בְיָמָיו, בְּיָמָיו פְּלָאִים יָרָדְנוּ”.
אֲבָל הַצֵּל, קוֹמֵם הָעִיר לְבַל תִּמּוֹט;
כִּי בַסִּימָן הַטּוֹב נִגְלֵיתָ לָּנוּ, שׁוּב
הֱיֵה לָנוּ לְאוֹר, כִּהְיוֹתְךָ לָּנוּ קֶדֶם.
אִם רְצוֹנְךָ לִמְלֹךְ, כְּמָלְכְךָ בָעִיר,
הֵן טוֹב לִמְשׁל בָּעָם מִמְשׁל עֲלֵי צִיָּה;

------------------
חֶבֶל לְמִי?
זָקֵן שֶׁכְּמוֹתוֹ יָנוּס?
ואִלּוּ בִּשּׁלוּ לְךָ בְרוֹמָא סְעֻדָּה,
כְּאוֹתָה אֲשֶׁר יְבַשּׁלוּ לוֹ– בְּוַדַּאי לֹא הָיִיתָ
שׁוֹאֵל לְרַגְלֶיךָ: יֵשׁ בָּהֶן כֹּחַ?
אוֹיָה, עֲקִיבָא נִתְפָּס!
נִתְפַּס רַבִּי עֲקִיבָא!
הִמָּלְטָה, רַבִּי, עַד יַעֲבֹר זָעַם.
רוֹעֵנוּ אָתָּה.
רוֹעֶה רַע אָנִי, פַּעֲמַיִם
נָטַשְׁתִּי עֶדְרִי, עֵדֶר צֹאנִי וְצֹאן אָדָם,
עֵדֶר אֲדֹנָי. נָפוֹצוּ רְחֵלַי וְאֵינָמוֹ.
אֲהָהּ כִּבְשׂוֹתַי, לוּ יָכֹלְתִּי לִקְלֹט
לתוֹך בְּשָׂרִי לִי כָּל לוֹנְכִיּות וְצוּר חֲרָבוֹת

------------------
רַבִּים מִקְּהַל הַחֲתָנִים, כָּל-אֵלֶּה הַמְּכַלִּים רְכוּשְׁךָ, 
יְלַכְלְכוּ בְּמֹחָם וּדְמֵיהֶם אֶת-פְּנֵי הָרִצְפָּה הָרְחָבָה.
אֶפֶס אֲשַׁנֶּה פָנֶיךָ וְלֹא יַכִּירְךָ כָּל-אָדָם:
צַמֵּק עוֹרְךָ הַנָּאֶה עַל-פְּנֵי אֲבָרֶיךָ הַגְּמִישִׁים,
וְסָפֹה שְׂעָרְךָ הַצְּהַבְהַב מֵרֹאשְׁךָ וְלֹא יִהְיֶה; אַלְבִּישְׁךָ
בְּלוֹיֵי סְחָבוֹת, וְרָאוּךָ בְּנֵי-אָדָם וְחָלוּ מִמֶּךָ; 
וְהָפְכוּ טְרוּטוֹת עֵינֶיךָ כְּלִילוֹת-הַיֹּפִי לְפָנִים,
לְמַעַן תִּהְיֶה מְכֹעָר בְּעֵינֵי כָל-קְהַל הַחֲתָנִים,

------------------
תֵּכֶף בַּכִּידוֹן הַלָּז אָנֹכִי נֶפֶשׁ אַכֶּכָּה". 
כָּכָה הִבִּיעַ וַיִּצְעַד לִפְנֵיהֶם, וַאַחֲרָיו כֻּלָּמוֹ,
צוֹרְחִים בְּקוֹל רָם וּמְרִיעִים, וְזֶבְס הַשָּׂשׂ-לִקְרַאת-רַעַם
הֵעִיר רוּחַ סְעָרָה מִתּוֹעֲפוֹת אִידָה, וַיִּשָּׂא
אָבָק בִּכְנָפָיו אֶל-מוּל הָאֳנִיּוֹת; וַיִּקַּח אֶת-בִּינַת
בְּנֵי הָאֲכַיִּים וַיִּתֵּן הַתְּהִלָּה לַטְּרוֹיִים וּלְהֶקְטוֹר. 
רָאוּ הָאוֹת וַיִּבְטָחוּ בוֹ וּבִגְבוּרַת עֻזָּמוֹ,
נִסּוּ לְהַבְקִיעַ הַחוֹמָה הַגְּדוֹלָה אֲשֶׁר לָאֲכַיִּים.

------------------
לִרְאוֹת אֶת-אָבִי הַטּוֹב הַנֶּעֱצָב הַרְבֵּה בִּגְלָלִי. 
אֶפֶס לָךְ, אִשְׁתִּי, אֲצַוֶּה, אַף-עַל-פִּי שֶׁנְּבֻנוֹת מְאֹד,
יַעַן כִּי תֵכֶף עִם-שֶׁמֶשׁ מוֹפִיעַ תַּעֲבֹר הָרִנָּה,
אֲשֶׁר הִכֵּיתִי נֶפֶשׁ כָּל-הַחֲתָנִים בָּאַרְמוֹן,
קוּמִי עֲלִי בָּעֲלִיָּה עִם-כָּל-הַנָּשִׁים הַשְּׁפָחוֹת,
שָׁמָּה לָךְ תֵּשְׁבִי, אַל-תִּרְאִי פְּנֵי אִישׁ וְלֹא תִשְׁאֲלִי דָבָר! 
כָּכָה הִבִּיעַ וַיִּלְבַּשׁ אֶת-מַדָּיו הַנָּאִים עַל-כְּתֵפָיו,
הֵעִיר אֶת-טֵלֶמָּכוֹס, אֶת-רוֹעֵה הַחֲזִירִים וְהַבֶּהָם,

------------------
אֶל-הַמִּכְלָאוֹת הֱבִיאוּם וּסְגָרוּם לְמַעַן יָנוּחוּ;
קָמָה נְאָקָה נוֹרָאָה בְּקֶרֶב הַחֲזִירִים הַכְּלוּאִים.
וְרוֹעֵה-הַחֲזִירִים הַנַּעֲלֶה, עָנָה וְאָמַר לְרֵעָיו:
"שְׂאוּ אֶת-הַטּוֹב בַּחֲזִירִים וְאֶזְבָּחֶנּוּ לַנָּכְרִי
אֲשֶׁר בָּא מִמֶּרְחַקִּים, וְיִיטַב גַּם לָנוּ. וְאָנוּ 
כַמָּה טוֹרְחִים עֲמֵלִים בַּחֲזִירִים מַלְבִּינֵי-מַלְתָּעוֹת,
וְזָרִים אוֹכְלִים אֶת-עֲמָלֵנוּ חִנָּם אֵין-כָּסֶף".
כָּכָה הִבִּיעַ, וַיְבַקַּע הָעֵצִים בִּנְחשֶׁת אַכְזְרִיָּה.

------------------
תְּחִלָּה שָׂם עַל-פְּנֵי שׁוֹקָיו הַמְּצָחוֹת הַנָּאוֹת, וְלַמְּצָחוֹת
פֻּרְפּוֹת-קַרְסֻלִּים הֲדוּקוֹת עֲשׂוּיוֹת כֶּסֶף לְרָכְסָן;
אַחֲרֵי-כֵן בָּא וְעִטֵּר סָבִיב לֶחָזֶה הַשִּׁרְיָן,
אֲשֶׁר לוֹ נָתַן לְפָנִים קִינִירֵס תְּשׁוּרָה שֶׁל-אוֹרְחִים. 
יַעַן כִּי בְכַפְתֹּר הִגִּיעָה עַד-אָזְנָיו הַבְּשׂוֹרָה הַגְּדוֹלָה,
אֲשֶׁר מִתְכּוֹנְנִים אֲכַיִּים לַעֲלוֹת עַל-טְרוֹיָה בִסְפִינוֹת, -
נָתַן לוֹ אוֹתוֹ הַשִּׁרְיָן מַתָּנָה לַמֶּלֶךְ לְעַנְּגוֹ.

------------------
קוֹרֵא בָּהֶם לְסֵרוּגִים וְנוֹתֵן סִימָנִים בְּצִדָּם.
מָרְדְּכַי קוֹרֵא וְרוֹשֵׁם, וְהִנֵּה תּוֹפְרוֹת מַאֲזִינוֹת:
כְּפָר אֲהַיְּמָנִי – שָׁם שְׁנַיִם: חֲלֶצְקִי וְהַזָּקֵן לִיסוֹבְסְקִי,
שְׁנַיִם יְדִידִים מֵאָז – אֶל הַחֲתֻנָּה וַדַּאי יָבוֹאוּ.
קָמִינְקָה, מְקַדְּשֵׁי נוֹשָׁנוֹת, מִיּוֹצְאֵי דּוֹבְּרוּדְזָ’ה, יְסָדוּהָ,
חוֹבְבֵי גַּנֵּי-יְרָקוֹת וְרֹב דָּגָן בַּאֲסָמֶיהָ
אֲשֶׁר עַל חוֹפֵי הַקּוֹנְקָה, הַשּׁוֹפְכָה לַדְּנֶפֶּר – שׁוּב שְׁנָיִם.

------------------
לַדָּר עִם כֶּסֶף-עָב, נוֹגֵעַ פִּי תְהוֹם,
מַשִּׂיג אֱמֶת-הַהוֹד, תּוֹפֵס הוֹד הָאֱמֶת,
מַעְיַן חָכְמָה וָאוֹר לְדוֹר רָחוֹק מִדּוֹר,
חוֹקֵר רִגְשֵׁי אֱנוֹשׁ וּמַלְכֻיּוֹת אָדָם
עַל מֵצַח אֵל שָׁלֵו וּבְעַיִן רוֹאָה-כֹל
שֶׁל גְּאוֹן הַמַּחֲשָׁבָה, רֹאשׁוֹ שֶׁל אַפְּלָטוֹן.
תֵּעָשׂ הָאַנְדַּרְטָה אַלּוֹן עֵץ אוֹדֶנְוַלְד
וּפְסָל אֶת גֵטֶה לִי בְּיָד עַזָּה-רַכָּה,
יְפֵה רוּחַ וּגְוִיָּה, תִּפְאֶרֶת הָאָדָם.
עֵינַיִם תִּקְרַע לוֹ לִקְלוֹט תֵּבֵל כֻּלָּהּ
עִם לֵב יָבִין חָזוּת דּוֹר מֵת וְדוֹר עוֹלֶה,

------------------
אֶל-מִחוּץ לַשַּׁעַר, וְנָשַׁל הָעוֹר מִבֵּין כַּפָּיו.
גָּעַר בַּכְּלָבִים וַיְנִיסֵם, כֶּלֶב כֶּלֶב לְעֶבְרוֹ, 
זוֹרֵק אֲבָנִים גְּדוֹלוֹת, וְנָשָׂא אִמְרָתוֹ לַאדוֹנָיו:
"הוֹי, הַזָּקֵן, כִּמְעַט קְרָעוּךָ לִגְזָרִים הַכְּלָבִים
לְפֶתַע פִּתְאֹם, וְגַם הָיְתָה לִי חֶרְפָּה נְכוֹנָה מִיָּדְךָ.
וְהָאֱלֹהִים הֲלֹא כְבָר לִי נָתְנוּ גַּם צָרָה גַּם יָגוֹן;
הִנְנִי נֶאֱנָח וּבוֹכֶה לַשַּׁלִּיט הַדּוֹמֶה-לָאֵלִים, 
הִנְנִי מְפַטֵּם חֲזִירֵי-מַרְבֵּק לְמַאֲכַל לְזָרִים,

------------------
עלַ אַסְיָה יִתְחַשָּׁבוּ, מִקַּפְרִיסִין,
וּגְבָרִים חוֹבְבֵי־כִידוֹן מֵאַשְׁפַּרְטָה,
וְרוֹעֵי עֶדְרֵי־עִזִּים בְּאַרְקַדְיָה,
וּמַקֵּדוֹנִים קָשִׁים וַחֲסֻנִים,
מִקַּצְוֵי יוֹנִיָּה הִתְקַבְּצוּ בָאוּ,
וְ“יָוָן גְּדוֹלָה” אֲשֶׁר בְּאִיטַלְיָה
שְׁכֶם אֶחָד אֶל חֲנֻכַּת הָאַנְדַּרְטָה, -
חֲנֻכַּת פֶּסֶל זֵאוּס. כִּי זֶה־כְּבָר
הָרִנָּה עָבְרָה, אֲשֶׁר אֵין בָּעוֹלָם
כְּאוֹתוֹ פֶסֶל מָלֵא קֶסֶם־הוֹד.
וְנִדְמָה, תַּחַת קַרְנֵי שֶׁמֶשׁ־אוֹרָה
נִצָּבִים עָמְדוּ הָעַמּוּדִים דֹּם,

------------------
בְּיוֹם אֲשֶׁר עָלָה בָם חֵיל אֲמַזּוֹנוֹת הַדּוֹמוֹת-לִגְבָרִים;
אוּלָם לֹא עָצְמוּ כִבְנֵי הָאֲכַיִּים מַבְרִיקֵי-הָעָיִן". 
רָאָה אָז אֶת-אוֹדִיסֵס וַיּוֹסֶף הַיָּשִׁישׁ וַיֹּאמֶר:
"יַלְדָּה חֲבִיבָה, הַגִּידִי אֶת-שְׁמוֹ שֶׁל-הַלָּזֶה וּמִי-הוּא,
קְטַנָּה קוֹמָתוֹ מִקּוֹמַת הָאִישׁ אֲגַמֶּמְנוֹן בֶּן-אַטְרֵס,
אֶלָּא כְתֵפָיו רְחָבוֹת, וְיוֹתֵר רָחָב חָזֵהוּ.
נִשְׁקוֹ מֻנָּח עַל-פְּנֵי הָאֲדָמָה הַזָּנָה כָל-חַיָּה, 
צוֹעֵד מִתְהַלֵּךְ כְּאַיִל בֵּין שׁוּרוֹת הַלּוֹחֲמִים הָרַבִּים.

------------------
נִמְלָךְ בְּכִלְיוֹתָיו הָיָה,
מִי זֶה יִכְרֹת אֶת הָאַלּוֹן,
מִי יְנַסֵּר עֵץ יוּמָלָה.
חַיֵּי צַעַר חַי הָאָדָם,
גַּם הַדָּגָה נֶעֱצָבָה
מִיּוֹם לֻקַּח אוֹר הַחַמָּה,
פָּנָה זֹהַר הַיָּרֵחַ.
מִן הַיָּם אָז יָצָא גִבּוֹר,
גִבּוֹר בָּא מִן הַמִּשְׁבָּרִים,
אֵינוֹ מִן הַגְּדוֹלִים בְּיוֹתֵר,
אַךְ גַּם לֹא מִן הַנַּנָּסִים:
גָּדְלוֹ גֹּדֶל אֶצְבַּע אָדָם.
רֹאשׁוֹ עִטֵּר קוֹבַע נְחֹשֶׁת,
וּמַגְּפֵי נְחֹשֶׁת נָעַל,
אַבְנֵט נְחֹשֶׁת עַל חֲלָצָיו,
אַף גַּרְזִנּוֹ עָשׂוּי נְחֹשֶׁת,

------------------
עֶדְרֵי פָרוֹתָיו הָרַבּוֹת שֶׁל-הֵלְיוֹס וְהַכְּבָשׂוֹת הַשְּׁמֵנוֹת,
שִׁבְעָה עֲדָרִים שֶׁל-פָּרוֹת, שִׁבְעָה שֶׁל-כְּבָשׂוֹת נֶחְמָדוֹת,
חֲמִשִּׁים חֲמִשִּׁים בְּעֵדֶר וָעֵדֶר, וְלֹא יִרְבּוּ 
גַּם לֹא יָמוּתוּ; וְאֵלוֹת רֹעוֹת לְכָל-הָעֲדָרִים,
נִימְפוֹת יְפוֹת-מַחְלָפוֹת לַמְפֶּטִּיָּה וּפַאֶתּוּסָה,
אֲשֶׁר יָלְדָה נֶאֵירָה לָאֵל לְהֵלְיוֹס-הִפֶּרְיוֹן,
אִמָּם הָאֵלָה הַכְּבוּדָּה יְלָדָתַן, גִּדְּלָתַן רוֹמְמָתַן,
אַחַר שְׁלָחָתַן לְאִי תְּרִינַקְיָה לָגוּר בַּמֶּרְחָק, 

------------------
עַל גְּדוֹת-רוֹס וְסוּלָה הַנַּחַל,
אַךְ מַעַרְכוֹתָיו שֶׁל אִיגוֹר
לְעוֹלָם הֵן לֹא יָקוּמוּ.
דֻּכָּס, קוֹל הַדּוֹן אֵלֶיךָ,
לַנְּסִיכִים קוֹל – לְנַצֵּחַ.
בְּנֵי-אוֹלֶג, נְסִיכֵי-חָיִל,
הֵם לַקְּרָב וָקֶטֶל בָּאוּ.
וְסֶבוֹלוֹד וְאִינְגְוַאר, אַתֵּמָה
אַף כָּל שְׁלֹשֶׁת בְּנֵי מְסְטִיסְלַבְל,
קַן-טוֹבִים נֻקַּרְתֶּם מֶנּוּ,
בַּעֲלֵי שֵׁשׁ הַכְּנָפַיִם!
כְּלוּם לֹא בְּגוֹרַל מִלְחֶמֶת
מְחוֹזִים לָכֶם נָפָלוּ?
מַלָּכֶם קַסְדוֹת-הַכֶּתֶם
מָגִנִּים וְרָמְחֵי פּוֹלַנְיָה?
לַשָּׂדֶה סִגְרוּ כָּל שַׁעַר

------------------
וְעוֹד כַּמָּה פִרְחֵי-הָעֲלוּמִים רַכִּים,
הַבָּאִים עַתָּה לְהַרְאוֹת כִּי גַּם הֵם בַּגְּבָרִים.
מֶנְטֵית
הֶעָרִיץ, הוּא מָה עוֹשֶׂה?
קֵיְתְנֵס
הוּא מְבַצֵּר
אֶת מִשְׂגַבּוֹ הָאַרְמוֹן דּוּנְזִינֶן.
יֵשׁ אוֹמְרִים נִטְרְפָה זוֹ דַעְתּוֹ; אֶפֶס
הַשּׂוֹנְאוֹ פָּחוֹת – שִׁגְעוֹן-גְּבוּרָה יְכַנֶּה
אֶת פָּעֳלֵהוּ. סָפֵק אַיִן, אֵין לְאֵל יָדוֹ
לְהַחֲזִיק בְּמַחֲגֹרֶת חֹק אֶת רִיב-עַוְלָתוֹ.
אַנְגּוּס
רְצָחָיו-שֶׁבַּסֵּתֶר הֲלֹא יַרְגִּישׁ,
עַל כַּפָּיו עַתָּה גַם יָחוּלוּ כֻלָּם.

------------------
אַךְ גַּם עָלַי תַּעֲבוֹר כּוֹס-הַמָּוֶת וְהַגְּזֵרָה הָעַזָּה, 
אִם-בַּבֹּקֶר, בַּיּוֹם, בָּעֶרֶב אוֹ בַצָּהֳרַיִם,
תָּבֹא הָעֵת – וִימִיתֵנִי הָאֶחָד וְיִקַּח אֶת-נַפְשִׁי
יָטֵל בִּי רָמְחוֹ הָאַדִּיר אוֹ יִירֶה בִי חִצּוֹ מִיָּתֶר".
כָּכָה מִלֵּל, וְהַלָּז נָמוֹגוּ לְבָבוֹ וּבִרְכָּיו,
נָפַל מִיָּדָיו הַכִּידוֹן, וַיֵּשֶׁב וַיִּפְרֹש שְׁתֵּי כַּפָּיו. 
וַאֲכִילֵס אָז שָׁלַף הַחֶרֶב הַחַדָּה מִנְּדָנָהּ,
הִכָּה עַל-שִׁכְמוֹ וְסָמוּךְ לַצַּוָּאר בְּחֶרֶב-פִּיפִיּוֹת.

------------------
וּלְקַדֵּשׁ הַשֵּׁם בְּדָמָיו בַּקָּטֶל."
אֶת סוּסוֹ הִפְנָה לִמְבוֹא הַשָּׁעַר.
אַחֲרָיו בָּא הַגִּבּוֹר יוּג-בּוֹגְדַן,
בְּעִקְּבוֹתָיו שִׁבְעָה הַיּוּגוֹבִיטְשִׁים,
הָאַחִים רוֹכְבִים בַּטּוּר גַּם יַחַד,
לֹא שָׁעָה מֵהֶם אִישׁ אֶל מִילִיצָה.
מְחַכָּה הַגְּבֶרֶת הַמִּסְכֶּנֶת,
וְהִנֵּה גַּם ווֹאִין, צְעִיר אַחֶיהָ,
בָּא נוֹהֵג בְּיָדָיו אֶת סוּס הַמֶּלֶךְ
מְכֻסֶּה מַרְבָד רָקוּם בְּכֶתֶם.
וְתָפְסָה מִילִיצָה אֶת הָרֶסֶן,
וּבְיָדֶיהָ הַצַּחוֹת חִבְּקַתּוֹ
לְצַוַּאר הָאָח, סָחָה בְּלָחַשׁ:

------------------
לְטַהֵר אוֹתָהּ בָּם.
לֶינוֹקְס
אוֹ עַד לְהַשְׁקוֹת בָּם כִּבְטַל
אֶת צִיץ-הַמְּלָכִים, וְיִטְבַּע בָּם כָּל זְרַע-
הַקִּמּוֹשׁ. נַעֲלֶה עַל דּוּנְזִינֶן!
מֶקְבֶּת
הַשְּׁמוּעוֹת רַב לִי רָב! יָנוּסוּ כֻלָּם!
הַפַּחַד זָר לְנַפְשִׁי עַד לֹא עָלָה
הַיַּעַר בִּירְנַם דּוּנְזִינֶנָה. מַה לִּי
מַלְקוֹלְם הַנָּעַר, הַאֵינוֹ יְלוּד אִשָּׁה?
כֹּה נִבְּאוּ לִי הָרוּחוֹת יוֹדְעוֹת-הָעֲתִידוֹת:
"מֶקְבֶּת, אַל תִּירָא, כִּי לֹא יוּכַל לְךָ לְעוֹלָם
אִישׁ יְלוּד אִשָּׁה". נוּסוּ, רוֹזְנִים בּוֹגְדִים!

------------------
"הֵן זֶה-כְּבָר הָיוּ כֹּחוֹ וְחַיָּיו נִלְקָחִים מִמֶּנּוּ
וְהָיָה לְאוֹבֵד בְּיַד הָאַרְגֵּאִים עַל-אַדְמַת אֲבוֹתָיו,
לוּלֵא אָבִי הַזּוֹעֵם, הַחוֹרֵשׁ בְּלִבּוֹ אַךְ רָעוֹת, 
לוּלֵא הוּא אֲשֶׁר סִכֵּל עֲצָתִי וְאֵלֵינוּ יִתְאַכְזָר;
שׁוּב אֵינוֹ זוֹכֵר לִי כַמָּה פְעָמִים חִלַּצְתִּי מִצָּרָה
נַפְשׁוֹ שֶׁל-בְּנוֹ וּמִלַּטְתִּיו מִלַּחַץ אֶבְרִסְתֵּס הַנּוֹגֵשׂ.
אָכֵן לְעִתִּים קְרוֹבוֹת הִתְפַּלֵּל אֶל-אֵל הַשָּׁמַיִם,
בָּכָה, וְאוֹתִי שְׁלָחַנִי אָז זֵאוּס מִשָּׁמָיו לְעֶזְרָתוֹ. 

------------------
אֶת הַבְּעִיר מֵעַל הַמַּרְבֵּק,
תְּחֹב בַּזֶּבֶל אֶת קַרְנֵיהֶם,
נְעַץ זַנְבוֹתָם בָּאֲדָמָה
וַעֲשֵׂה עֵינֵיהֶם פּוֹזְלוֹת
וְאֶת מִפְרַקְתָּם פָּרֹק תִּפְרֹק.
"אַךְ אִם פֶּגַע אַתָּה, מַחֲלָה
בָּאָה בִּי עַל כַּנְפֵי רוּחַ,
צְרוּרָה בְּכַנְפֵי רוּחַ-אָבִיב,
בְּעֶטְיָהּ שֶׁל הַצִּנָּה בָּאָה –
לֵךְ-לְךָ בְּעִקְּבוֹת רוּחַ,
פְּנֵה בְּמַעְגְּלֵי רוּחַ-אָבִיב,
אַל תָּנוּחַ עַל הָעֵצִים.
אוֹתְךָ, בֶּן הַבּוּזִי, אוֹצִיא
וְהַעֲלִיתִיךָ מִתּוֹךְ קְרָבַי,
אֲבִיאֲךָ אֶל דֹּב זָקֵן
וּבִמְאוּרַת דֻּבָּה שָׂבָה,

------------------
בְּרֶוַח נָקִי, הַבָּא מֵחֲנוּת לְמִמְכַּר מְלִיחִים.
כָּל הַבַּיִת אַךְ בָּנוֹת, עַד נוֹלַד הַלָּה, הַ“בֵּן-יָחִיד”,
בֶּן-זְקוּנִים מְפֻנָּק, זָעִיר, מַכִּישׁ בְּקַרְסֻלָּיו,
צָמוּד לְבֶטֶן נְפוּחָה וְדַל-שׁוֹקַיִם וְקִבֹּרֶת,
אֲשֶׁר פִּגֵּר בְּלֶכְתּוֹ וְהֵבִיא שִׁנַּיִם לִשְׁנָתוֹ.
רַק הָעֵינַיִם הַקְּטַנּוֹת הִבִּיטוּ בְּבִינָה יְתֵרָה
תַּחַת הַמֵּצַח הַגָּדוֹל, הַנֶּעְטָר שְׁתֵּי בְלִיטוֹת עֲצָמוֹת
לְבִנְיָן גֻּלְגָּלְתּוֹ הַגְּדוֹלָה הַשְּׁטוּחָה כְּלַפֵּי הָעֹרֶף.

------------------
שְׁלֹף חַרְבְּךָ, הֲכִינָהּ מַהֵר חִישׁ, כִּי יְרִיבְךָ מְהִיר-יָדַיִם, זָרִיז וְקַטְלָנִי.
טָעוּת בְּיָדְךָ, אֲדוֹנִי.
לֹא הָיְתָה לִי מְרִיבָה עִם אָדָם.
זִכְרוֹנִי נָקִי וְחָפְשִׁי מִכָּל מֻשַּׂג עַוְלָה מִיָּדִי לְאִישׁ.
מֻבְטְחַנִי שֶׁתְּשַׁנֶּה אֶת דַּעְתְּךָ.
אִם יְקָרִים בְּעֵינֶיךָ חַיֶּיךָ הִזָּהֵר לְךָ – כִּי יְרִיבְךָ יֶשׁ לוֹ הַכֹּל: נְעוּרָיו, כֹּחוֹתָיו, הַשְׂכֵּל וָזָעַם.
בְּבַקָּשָׁה, אֲדוֹנִי, מִי וָמִי הוּא?

------------------
אַךְ אֶבְרִימָכוֹס שׁוּב נָשָׂא אִמְרָתוֹ וַיַּעַן וַיֹּאמֶר:
"הוֹי, יַקִּירַי, לֹא יַעְצֹר אוֹתוֹ הַגֶּבֶר בְּיָדָיו 
הָאֲיֻמּוֹת, מִכֵּיוָן שֶׁתָּפַשׂ הַקֶּשֶׁת וְהָאַשְׁפָּה,
וְיִירֶה מֵעַל פְּנֵי הַמִּפְתָּן הַמְּשֻׁפֶּה-לְתִפְאָרָה עַד נִפֹּל
יַחְדָּו כֻּלָּנוּ; וְאוּלָם הָבָה נֶאֱסֹר מִלְחָמָה!
הָרֵק חֲרָבוֹת וְשִׂימוּ אֶת-פְּנֵי הַשֻּׁלְחָנוֹת כְּנֶגֶד
חִצִּים מְמַהֲרִים-לְהָמִית, כֻּלָּנוּ נִשְׂתָּעֲרָה עָלָיו 
יַחְדָּו, לְמַעַן נְגָרְשׁוֹ מֵעַל הַמִּפְתָּן וְהַפֶּתַח!

------------------
בַּת-קוֹל יוֹצֵאת וּמַכְרֶזֶת, דּוֹבֶרֶת לַזְּכוּר וְאוֹמֶרֶת:
"מִי הַדְּבוֹר אֲשֶׁר תַּשׁ, הַחַלָּשׁ, הַחוֹלֶה בַּמַּחֲנֶה –
יֵרֵד וְיָשֹׁב לְכַוַּרְתּוֹ, פֶּן יֵלֶא וְאַחֵר יַשִּׂיגֶנָּה;
מִי הַדְּבוֹר הַזָּקֵן וּמִי בַעַל-מוּם שֶׁבַּמַּחֲנֶה –
יֵרֵד וְיָשֹׁב לְכַוַּרְתּוֹ, פֶּן יִצְנַח וְאַחֵר יִכְבְּשֶׁנָּה;
מִי הַדְּבוֹר הָרָזֶה מִשֵּׁבֶט דַּל וְאֵין-כֹּחַ –
יֵרֵד וְיָשֹׁב לְבֵיתוֹ, פֶּן יִפּוֹל וְאַחֵר יִקָּחֶנָּה".
וְיָסְפָה בַת-קוֹל עַל אִמְרָתָהּ: "מִי הַדְּבוֹר אֲשֶׁר יָרֵא,

------------------
יֹאמַר מַה שֶּׁיֹּאמַר וְיַעֲשֶׂה מַה שֶּיַּעֲשֶׂה, אֲנִי לֹא הָיִיתִי מַקִּיז לוֹ דָם אַף טִפָּה שֶׁהִיא, לֹא הָיִיתִי נוֹתֵן לוֹ חֹקֶן כָּל-שֶׁהוּא.
וְהָיִיתִי אוֹמֵר לוֹ: לֶךְ לָךְ! לֶךְ לָךְ! לְמַעַן תִּזְכֹּר לְהַבָּא, אֵיךְ חוֹרְצִים לָשׁוֹן לְפָקוּלְטָה.
בֶּרַלְד מְאֹד חָרָה אַפְּךָ בּוֹ.
אַרְגַּן כֵּן, שׁוֹטֶה הוּא, וְאִם הָרוֹפְאִים חֲכָמִים, יַעֲשׂוּ כַּאֲשֶׁר אָמָרְתִּי.
בֶּרַלְד וְהוּא יֶחְכַּם לַעֲשׂוֹת מֵהָרוֹפְאִים, כִּי לֹא יִדְרשׁ בָּהֶם כְּלָל.

------------------
לְמִטָּתָהּ. וְכָל זֶה מִתּוֹךְ תַּרְדֵּמָה עֲמֻקָּה.
זוֹ הִיא מַהְפֵּכָה גְדוֹלָה בַּטֶּבַע: לְקַבֵּל בְּבַת-אַחַת
אֶת חַסְדֵי הַשֵּׁנָה וְלַעֲשׂוֹת אֶת פְּעָלָיו שֶׁל עֵר!
הֲשָׁמַעַתְּ אוֹתָהּ מְדַבֶּרֶת אֵיזֶה דָבָר, אוֹ אֵינָהּ
עוֹשָׂה כְּלוּם מִלְּבַד הֲלִיכָתָהּ וּנְדוּדֶיהָ מִתּוֹךְ
שֵׁנָה?
הֵן! דְּבִרִים, שֶׁאֵין אֲנִי רוֹצָה לַחֲזֹר וּלְסַפֵּר.
לִי מֻתָּר, וְלֹא עוֹד – גַּם צָרִיךְ.
גַּם לְךָ גַּם לְשׁוּם אִישׁ בָּעוֹלָם, מֵאֵין עֵדִים
שֶׁיָּעִידוּ עַל דְּבָרַי.

------------------
גְּדָל-הַחוֹזִים בְּדוֹרוֹ אַחֲרֵי מוֹת אַמְפִיאַרַאוֹס.
יָרַד לְעִיר הִפֶּרֵסְיָה כִּי חָרָה אַפּוֹ בְּאָבִיו,
שָׁמָּה הִתְגּוֹרֵר, הִגִיד עֲתִידוֹת לְכָל-בְּנֵי-תְמוּתָה. 
הָיָה לוֹ בֵן וּשְׁמוֹ לוֹ קָרְאוּ תֶּאוֹקְלִימֶנּוֹס,
אֲשֶׁר בָּא אֶל-טֵלֶמָּכוֹס, וְאוֹתוֹ מָצָא וְהוּא נוֹסֵךְ
נִסְכּוֹ, מִתְפַּלֵּל אֵצֶל הַסְּפִינָה הַשּׁחוֹרָה הַמְּהִירָה,
נָשָׂא אֵלָיו אֶת-קוֹלוֹ וַיֹּאמֶר אֶת-אִמְרֵי-הַכָּנָף:
"אָנָּא, יַקִּירִי, בְּשַׁגָּם מְצָאתִיךָ זוֹבֵח בַּמָּקוֹם, 

------------------
אֲנִי אוּר-שַׁנַבִּי, חוֹבְלוֹ שֶׁל אוּת-נַפִּשְׁתִּים שׁוֹכְנִי-הַמֶּרְחַקִּים."
וַיַּעַן גִּלְגָּמֶשׁ וַיֹּאמֶר לְאוּר-שַׁנַבִּי:
"גִּלְגָּמֶשׁ שְׁמִי, מֵהַרְרֵי אַנוּ בָאתִי,
דֶּרֶךְ רְחוֹקָה הָלַכְתִּי מִמִּזְרַח הַשֶּׁמֶשׁ עַד-הֵנָּה.
עַתָּה לָאַחֲרוֹנָה רְאִיתִיךָ, אוּר-שַׁנַבִּי,
תְּנָה לִי וְאֶרְאֶה אֶת-פְּנֵי אוּת-נַפִּשְׁתִּים שׁוֹכְנִי-הַמֶּרְחַקִּים."
וַיַּעַן אוּר-שַׁנַבִּי אֶת-גִּלְגָּמֶשׁ:
"לָמָּה שֻׁפּוּ לְחָיֶיךָ, חָוְרוּ, לָמָּה נָפְלוּ פָנֶיךָ?

------------------
אֲנִי, מִי אַתֶּם – רָאשֵׁי גְדוּדִים אַתֶּם
בֶּהָרִים וּבַיְּעָרוֹת, זֶה בְּכָאן
וְזֶה בְּכָאן – וְיֶדְכֶם בָּרוֹמָאִים;
אֵין לְךָ יוֹם אֲשֶׁר אֵין לְךָ חָלָל רוֹמִי בּוֹ,
שָׁבוּעַ – וְלֹא יִפֹּל אִישׁ מִנּוֹשְׂאֵי הָאִצְטָלָה;
וְיֵשׁ אֲשֶׁר יִשָּׁמֵד גְּדוּד וְאָבָד;
וּמוֹכֵס נוֹשֵׂא כֶסֶף גַם לֹא יָהִין
לַדֶּרֶך לָשִׂים פְּעָמָיו – הֲלֹא כֵן?
כְּבָר נִסּוּ וְשִׁלְּחוּ אֵש בְּאַסְמֵי מַלְכוּת,
וּגְדוּדֵי מִשְׁמָר בָּאוּ אֶל כָּל עִיר.
הַיְדַעְתֶּם אֲשֶׁר לֹא תְנַקֶּה רוֹמָא

------------------
יַאֲמִין, שֶׁהַמִּכְתָּבִים שֶׁנִּמְצְאוּ לוֹ בְדַרְכּוֹ מִבַּת-אָחִי הֵם וְשֶׁהִיא הִתְאַהֲבָה בוֹ.
כֵּן, דָּבָר מֵעֵין זֶה.
מֵעֵין זֶה סוּסָתִי שֶׁלִּי.
וְסוּסָתֵךְ זֹאת תַּעֲשֶׂנּוּ לַחֲמוֹר.
לַחֲמוֹר חֲמוֹרָתָיִם, אֵינֶנִּי מְפַקְפֶּקֶת.
זֶה יִהְיֶה נֶחְמָד.
מִשְׂחַק מְלָכִים, בִּטְחוּ בִּי! אֲנִי יוֹדַעַת שֶׁאָסוּתָתִי תַּפְעִיל עָלָיו.
וְאֶתְכֶם – אֶת שְׁנֵיכֶם – אַצְפִּין בְּמַאֲרָב, הַלֵּיצָן יִהְיֶה שְׁלִישִׁי, בַּמָּקוֹם שֶׁשָּׁם יִמְצָא אֶת הַמִּכְתָּב.
שִׂימוּ לֵב לַפֵּרוּשׁ שֶׁיִּתֵּן לוֹ.

------------------
רַבִּים מֵחֵיל אַנְשֵׁי טְרוֹיָה נַשְׁאִירָה שָׁם, אֲשֶׁר יְמִיתוּם
בְּנֵי הָאֲכַיִּים בִּנְחֻשְׁתָּם בְּגוֹנְנָם עַל-הָאֳנִיּוֹת.
כָּכָה יִפְתֹּר כָּל-חוֹזֶה, שֶׁדַּעַת הָאוֹתוֹת בְּלִבּוֹ,
אוֹתוֹ הָאוֹת וְהַמּוֹפֵת, וּבְקוֹלוֹ יִשְׁמְעוּ עַמִּים".
וְהֶקְטוֹר מְנוֹפֵף-הַקּוֹבַע הִבִּיט זְעוּמוֹת וַיַּעַן: 
"פּוּלִידַמַס, דְּבָרֶיךָ לֹא-נָעֲמוּ לִי וְלֹא-עָרְבוּ;
וְאַתָּה עֵצוֹת תָּעוּץ טוֹבוֹת מֵאֵלֶּה וּנְכֹחוֹת.
אֶפֶס אִם-בְּלִבְּךָ נוֹעַצְתָּ וַתֹּאמֶר אֶת-אֲשֶׁר אָמַרְתָּ,

------------------
שְׁנַיִם פָּנָּסִים הֵאִירוּ, וְנֵרָם מְכַרְכֵּר וּמְפַזֵּז,
מַרְקִיד צְלָלִים מִצְּלָלִים מְשֻׁנִּים עַל גַּבֵּי הַקִּירוֹת []
וְעַל פְּנֵי הַתִּקְרָה הַגְּבוֹהָה, צִלְלֵי בְּנֵי-אָדָם וְכֵלִים,
צֵל מִתּוֹךְ צֵל מְקֻפָּחִים, וְיוֹצְאִים בִּמְחוֹלוֹת מוּקְיוֹנִים,
אֵבֶר מִזֶּה מַאֲרִיכִים וּמְקַצְּצִים בְּאֵבֶר מִשְׁנֵהוּ.
עוֹמְדִים הָיִינוּ מִסָּבִיב לְשׁוּחָה צָרָה-עֲמֻקָּה,
נַעֲרֵי דּוֹדִי הַגְּדוֹלִים בָּהּ טָרְחוּ מְעֻמָּדִים עַל שְׁלַבֵּי []
סֻלָּם צַר וּמְשֻׁלְשָׁל. וְעָמְדָה תֵּבָה שֶׁל פַּחִים,

------------------
אוֹתָךְ וְאֶת-בְּנוֹ בְּאַרְמוֹנוֹ; וְאוּלָם מֵעוֹשֵׂי-הָרָעָה,
מִן-הַחֲתָנִים מִכֻּלָּם, פָּרַע מֵהֶם פֹּה בְּבֵיתוֹ!"
לָהּ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:
"אִמִּי הַיְּקָרָה, אַל-גִּיל לָךְ, אַל-תִּשְׂמְחִי הַשִּׂמְחָה הַגְּדוֹלָה!
אַתְּ הַיּוֹדַעַת עַד כַּמָּה יַעֲרֹג לוֹ פֹה בָּאַרְמוֹן 
כָּל-אֲשֶׁר בּוֹ, וּבְיוֹתֵר אָנֹכִי וּבְנִי זֶה יָלַדְנוּ;
אֶפֶס לֹא כִדְבָרַיִךְ אֲשֶׁר בְּשֶׁקֶר סִפַּרְתְּ לִי,
אֵין זֶה כִּי אַחַד הָאֵלִים הֵמִית הַחֲתָנִים הַנַּעֲלִים,

------------------
אוֹ בַחֲשִׂיפֵי הֶעָבִים, הַנְּפוֹצִים עַל-פְּנֵי הָרָקִיעַ,
עוֹלִים בַּחֲשִׁיפַת-הַכִּפָּה וְרוֹעֶה אֵין נִרְאֶה בָם נוֹהֵג,
עַד שֶׁנִּנְעֲצוּ בַטְּרַקְלִיל הַהוֹגֶה הֲגִיגוֹ עַל בְּאֵרוֹ,
נִצָּב עֲלֵי רֶגֶל אַחַת וּמַעֲלֶה דְלִי בְחַרְטֻמּוֹ,
קִילוֹן כְּבַד-זָנָב, וּפֶלַח הָרֶכֶב לוֹ מַלְבִּין בַּקָּצֶה,
דּוֹמֶה לְעָגוּר שֶׁהֶעֱלָה מִנִּבְכֵי בִצָּתוֹ צְפַרְדֵּעַ
וְעָמַד שׁוֹהֶה, מִסְתַּכֵּל, מֵאֵיזֶה צַד יִבְלַע הַטְּרֵפָה.
הֵמָּה מִסְתַּכְּלִים וּמַחֲשִׁים, וַיַּעַן הָאֶחָד: "סַמִּילָא,

------------------
"קְרוֹנְיוֹן אַדִּיר-אֲיֻמָּה, מַה-זֶּה תַבַּעְנָה שְׂפָתֶיךָ?
הִנֵּה יָדַעְנוּ, כִּי כֹחֲךָ אִתְּךָ, גְּבוּרָתְךָ לֹא תִכְלֶה;
אוּלָם הֵן יִדְאַב לִבֵּנוּ לְרוֹמֵי-הַחֲנִית הַדַּנָּאִים,
כָּלְתָה אֲלֵיהֶם הָרָעָה, וְהֵמָּה נְמַקִּים בַּגְּזֵרָה. 
נַחְדֹּל מִן-הַמִּלְחָמָה, כַּאֲשֶׁר צִוִּיתָ עָלֵינוּ,
אֶפֶס נָעוּץ הָעֵצָה הַטּוֹבָה לִבְנֵי הָאַרְגֵּאִים,
וְלֹא יִכָּרְתוּ כֻלָּהַם, כִּי אַתָּה קָצַפְתָּ עֲלֵיהֶם".
הֵשִׁיב אֲמָרָיו לָהּ זֶבְס מְכַנֵּס-הַנְּשִׂיאִים וַיֹּאמֶר:

------------------

 Caelo supinas...
שִׁמְעִי, פִידִילָה אִשָּׁה אִכֶּרֶת,
אִם בַּמּוֹלָד אַתְּ פּוֹרֶשֶׂת כַּפַּיִךְ
שָׁמָיְמָה, כְּדֵי תֵת לִתְרָפַיִךְ
פְּרִי, לְבוֹנָה וַחֲזִיר רַעַבְתָן.
רוּחַ דָּרוֹם הַשּׂוֹרֶפֶת לֹא תֶהִי
בַּעֲנָבַיִךְ, קָמַת שְׂדוֹתַיִךְ
הַשִּׁדָּפוֹן הוּא לֹא יַכֶּנָּה,
שְׁגַר רְחֵלַיִךְ מִקֹּר לֹא יִירָא.
בְּחֹרֶשׁ אַלְגִּידוּס הַנֶּחְפֶּה בַּשֶּׁלֶג,
בְּצֵל אֲשָׁלִים וְאִילָנֵי הַקֹּדֶשׁ
אוֹ בְעִשְּׂבֵי עִיר אַלְבִּי
יִרְעוּ עֲדָרִים עֲתִידִים לִנְפֹּל.

------------------
"אֲבָל, הַנָּכְרִי, לֹא יָפֶה יָזְמָה, עֲשׂה לֹא הֵיטִיבָה
בִּתִּי, כִּי לֹא נְהָגַתְךָ עִם-כָּל-הַנָּשִׁים-הַשְּׁפָחוֹת 
פֹּה אֶל בֵּיתֵנוּ, וּבְיַעַן הֵן לָהּ נִקְרֵיתָ בָּרִאשׁוֹנָה".
נָשָׂא אִמְרָתוֹ אוֹדִיסֵס, הָאִישׁ רַב-הַמְּזִמּוֹת וַיַּעַן:
"אַל-נָא, הַגִּבּוֹר, תִּנָּזֵף הַנַּעֲרָה הַתְּמִימָה בִגְלַל זֹאת;
אָמְנָם צִוַּתְנִי לָלֶכֶת אַחֲרֶיהָ עִם-כָּל-אַמְהוֹתֶיהָ,
אֶפֶס אָנֹכִי מֵאַנְתִּי, בּשְׁתִּי מִמְּךָ וְיָרֵאתִי 
עֶבְרָה וָזַעַם בִּלְבָבְךָ, תִּתְעַבֵּר כִּי תִרְאֶה בְעֵינֶיךָ,

------------------
שְׁקוּעוֹת בְּבָתֵּי-הַחֵמָר מִתַּחַת לְגַגֵּי קַשׁ-אָפוֹר,
שְׁקוּעוֹת בַּעֲבוֹדַת הַקֹּדֶשׁ: חֲרִישָׁה שְׁחוֹרָה וּשְׁמֵנָה,
זְרִיעָה תְמִימָה וּשְׂמֵחָה וְקָצִיר רַב-זֵעָה וְשִׁירָה.
הָיָה בְאוֹתוֹ הַכְּפָר יְהוּדִי פִקֵּחַ – יְחִיאֵל,
קָרוּי יְחִיאֵל אִישׁ-חֹל, “בּוּדֵנִי” בִּשְׂפַת הָאִכָּרִים
(יַעַן כִּי עָשָׂה שַׁבַּתּוֹ חֹל וְהִתְעַסֵּק בִּפְרַקְמַטְיָה).
אוֹתוֹ יְחִיאֵל כִּי מֵת – וְנִשְׁאֲרוּ אַחֲרָיו שְׁנֵי בָנָיו –
“הַיְּחִיאֵלִים” בַּדּוֹר. סָבַר מַר, מַאי נַפְקָא מִנָּהּ?

------------------
וַיְהִי כְּטוֹבֵעַ בְּאַפְסֵי-עַד…
וּבְאֵין כָּל קֶשֶׁב, בְּאֵין כָּל קוֹל
בָּרְחוֹב הִתְפָּרְצוּ עַנְנֵי-חוֹל
עִם קוֹל הַשֶּׂה וּגְעוֹת הַפָּר:
הָעֵדֶר שָׁב מִנְּאוֹת-הַכְּפָר.
וּבֵין הַבְּכָאִים קֵדְמָה יֵשׁ
שֶׁנִּדְמֶה כְּאִילּוּ יוֹצֵאת אֵשׁ,
וַאֲגַן-הַסַּהַר זֶה אַךְ קָם
וּבָא בְרִקְמַת אֵשׁ וָדָם.
וְהַלַּיִל בָּא, הַלַּיִל רַד…
וְהַסִּמְטוֹת חָשָׁכוּ, וּבְכָל צַד
בְּחַלּוֹן בַּיִת יָהֵל נֵר,
הָרְחוֹב עוֹד חַי, עוֹדֶנּוּ עֵר.
וּבְטֶרֶם הַיָּרֵחַ רָם
הַכְּפָר הִרְגִּיעַ, שְׁנָתוֹ נָם,

------------------
רוּחַ מַעֲרָבִית תַּשְׁלִיכוֹ וְרוּחַ מִזְרָחִית תַּמְסֶנּוּ,
זִרְמֵי אֵיתָן יִמָּלְאוּ הַשֶּׁלֶג הַנָּמֵס וְגָאוּ, –
כָּכָה נָמַסּוּ גַם לְחָיֵי זָבַת-הַדְּמָעוֹת הַיָּפוֹת,
בָּכְתָה לְאִישָׁהּ הַיּוֹשֵׁב שָׁם אִתָּהּ; וְאוּלָם אוֹדִיסֵס
לִבּוֹ הִצְטַעֵר מְאֹד, כִּי חָמַל עַל-אִשְׁתּוֹ הַבּוֹכָה. 
אֶפֶס עֵינָיו לֹא זָעוּ כִּבְנוּיוֹת-עֶצֶם אוֹ בַרְזֶל
תְּלוּיוֹת נְתוּנוֹת בַּשְּׁמוּרוֹת, וּבְעָרְמָה הִסְתִּיר דִּמְעוֹתָיו.
אֶפֶס כְּשֶׁשָּׂבְעָה לָהּ נַפְשָׁהּ הַיְּלָלָה מְרֻבַּת-הַדְּמָעוֹת,

------------------
בֵּין הָאִילָנוֹת, עַל שָׂדֶה, עַד שֶׁהַמַּלְכָּה מַטְבִּיעָה
עַצְמָהּ כְּחוֹתֶמֶת שֶׁל כֶּתֶם אֶל אַחַד הַזְּרָדִים שֶׁל אִילָן,
וְנַעֲשֶׂה גּוּשׁ אֶחָד, כְּאוֹתוֹ אֶשְׁכֹּל שֶׁל רִבְבוֹת עֲנָבִים
חַיִּים, עֵרִים וּזְרִיזִים, שֶׁנִּתְלוּ בָּאִילָן הָאֶחָד,
סָבִיב לַמַּלְכָּה הָאַחַת, זוֹ בְּזוֹ נִדְבְּקוּ תְלוּיוֹת, –
עַד שֶׁיָּבוֹאוּ הַמְּרַגְלִים הַתָּרִים הָאָרֶץ מִסָּבִיב,
בָּאִים וּבְפִיהֶם הַבְּשׂוֹרָה, אָנָה תִּפְנֶה הָעֵדָה,
אוֹ שֶׁיַּקְדִּים הַכַּוְרָן וִינַעֲרֵן לְתוֹךְ הַכַּוֶּרֶת.

------------------
בְּאַגָּדוֹת, בְּדִבְרֵי־חֲכָמִים וְשִׂיחוֹת מִקֶּדֶם,
שְׁלַל “צְאֶינָה וּרְאֶינָה”, עַל גְּבוּרוֹת בְּנֵי יַעֲקֹב בְּמִצְרָיִם,
יוֹסֵף, יְהוּדָה וְנַפְתָּלִי… אֵיךְ שֶׁהֶחֱרִיבוּ רוֹמָאִים
בֵּית הַמִּקְדָּשׁ, וְהָיוּ סְנוּנִיּוֹת מְבִיאוֹת הַמַּיִם
וְהָעַכָּבִישִׁים – עֵץ יָבֵשׁ, אֵלֶּה לְבָעֵר וְאֵלֶּה לְכַבּוֹתָם.
עַל חֲתֻנּוֹת עַלִּיזוֹת לִכְבוֹדָן שֶׁל סָבְתוֹת צְעִירוֹת,
מַעֲשֶׂה בְּשֵׁדִים, בְּרוּחוֹת וּמִינֵי גִּלְגּוּלִים מְשֻׁנִּים,
וַאֲשֶׁר עָבַר עַל סָבָא בִּדְּרָכִים שׁוֹמְמוֹת מֵאָדָם,

------------------
כָּרָז מַאְדִּים כַּדָּם וְהַגֻּדְגְּדָּנִיתֹ – יְפֵפַת
גַּנֵּי הָאוּקְרַאִינִים וּוֶרֶד רַב-עָלִים, רֵיחָנִי,
מוּרָן מִמֶשֶׁק טָטָרִים, וְתַפּוּחַ גַּן-עֵדֶן רַךְ-בָּשָׂר,
תּוּתֵי-הַשִּׂיחַ הַשְּׁחוֹרִים וְהַמִּשְׁמֵשׁ הָעוֹטֶה קְטִיפָה,
לְרַבּוֹת לִימוֹנֵי-אִיטַלְיָה וְהָאֶתְרוֹג הַזְּהַבְהַב מִקּוֹרְפוּ
וְהַחַבּוּשׁ בֶּן-הַנֶּגֶב; וְכָל הַגַּרְגְּרִים הַנָּאִים:
פֶּטֶל – לֶחֶם הָאֵלִים שֶׁל צְפוֹן אֶבְרוֹפָּה (דוּגְמַת
הָאַמְבְּרוֹסְיָה בְּיָוָן) וְתוּת-הַשָּׁדֶה הֶעָדִין

------------------
אֲשֶׁר לֹא יַרְפּוּ בְרָדְפָם אַרְנֶבֶת אוֹ עֹפֶר-אַיָּלִים
בְּכִכַּר הַיַּעַר, וְהַחַיָּה נֶחְפְּזָה לִפְנֵיהֶם וְגוֹעָה, –
כָּכָה דְלָקוּהוּ בֶן-טִידֵס וְאוֹדִיסֵס מְקַרְקֵר-הַקְּרִיּוֹת,
חָשׁוּ הִפְרִידוּ בֵינוֹ וּבֵין בְּנֵי עַמּוֹ וְלֹא הִרְפּוּ.
אוּלָם כְּשֶׁהִקְרִיב בְּנוּסוֹ עַד הָאֳנִיּוֹת וְהַשּׁוֹמְרִים, 
עוֹרְרָה אַתֵּנָה אֶת-לֵב דִּיאוֹמֵדֵס, וְלֹא יָהִין אִישׁ אַחֵר
מִן-הָאֲכַיִּים הָעוֹטִים-שִׁרְיוֹנוֹת-הַנְּחֹשֶׁת לְהִתְפָּאֵר,
אֲשֶׁר הִקְדִּים לְפָגְעוֹ, וְזֶה יָבוֹא אַחֲרָיו לְהַכּוֹת.

------------------
מַדְלִיק אֲלִיתוֹתָיו הַמַּזְהִירוֹת
סָבִיב קֳדָשָׁיו הַמֵּתִים שֶׁל הַיּוֹם;
אֶצְחַק עִם שַׁחַר לִי יַקְסִים;
עִם תְּקוּפָה וּתְקוּפָה חוֹגֵג וְנֶעֱצָב,
אֲנִי וְהַשָּׁמַיִם בָּכִינוּ יַחְדָּו,
וְדִמְעָתָם הַמְּתוּקָה נִמְלְחָה בְּדִמְעַת-בֶּן-תְּמוּתָה שֶׁלִּי,
אֶל דְּפִיקוֹת אֲדֻמּוֹת שֶׁל לֵב שְׁקִיעַת חַמָּה
גִּמַּשְׁתִּי אֶת לִבִּי שֶׁלִּי לִדְפֹּק עִמָּהּ
כְּדֵי לְחַלֵּק אֶת חֻמִּי וְחֻמָּהּ.
אֲבָל לֹא זֶה, לֹא זֶה הֵקֵל כְּאֵבִי, כְּאֵב-אָדָם.
לַשָּׁוְא רֻטְּבָה בְדִמְעִי לְחִי-רֹם אֲפֹרָה,

------------------
מִתְיַחֵד עַד הַסְּעוּדָה. אֵל יִשְׁמָרְכֶם!
הֲיָא! דָּבָר לִי. בָּאוּ הָאֲנָשִׁים?
אֶל הַשַּׁעַר הֵם מְחַכִּים.
מֶקְבֶּת
הוֹבִילֵם לְפָנָי. עַד כָּאן – אֵין זֶה
כְּלוּם; אַךְ עַד כָּאן בֶּטַח. עָמֹק בְּנַפְשִׁי תְּקוּעָה
אֵימַת בֶּנְקוֹ. בִּנְדִיבוּת מְלָכִים בּוֹ
יֵשׁ שׂוּמָה לִירֹא. הַרְבֵּה תָעֵז נַפְשׁוֹ,
לְלִבּוֹ – לֶב-אַדִּירִים זָר כָּל פַּחַד,
וְחָכְמָה נְטוּעָה בוֹ, הִיא תִנְהַג בִּגְבוּרָתוֹ
לִפְעֹל בְּטוּחוֹת. אַךְ הוּא, וְאֵין בִּלְתּוֹ.
מִמֶּנּוּ יֵשׁ לִי לִפְחֹד, אַךְ לְפָנָיו

------------------
פָּתְחוּ מִיַּד כְּלֵי-הַזֶּמֶר בִּשְׂפַת פּוֹלוֹנֵיז מְיֻשֶּׁבֶת.
עָמַד מִשִּׁבְתּוֹ הָרַב ר' רְפָאֵל וְיִּצְעַד בְּנַחַת,
קָרַב עַד לִפְנֵי הַכַּלָּה וְתָפַס בִּקְצֵה הַמִּטְפַּחַת;
צָעֲדוּ לְאִטָּם בִּמְתִינוּת וְסָבְבוּ שְׁלֹשָׁה סִבּוּבִים
בְּאֹהֶל הַקְּרָשִׁים הַגָּדוֹל לְקוֹל מְחִיאוֹת-כַּף כָּל הַקְּרוּאִים.
אַחֲרָיו עָמַד הַחַזָּן ר' אֵלִי הַמְּגֹהָץ בְּאַטְלַס,
קָרַב עַד לִפְנֵי הַכַּלָּה וְתָפַס בִּקְצֵה הַמִּטְפַּחַת,
צָעֲדוּ לְאִטָּם בִּמְתִינוּת וְסָבְבוּ שְׁלֹשָׁה סִבּוּבִים

------------------
אֵין יֵשׁ בְּיָדֵינוּ הָאֳמָנוּת לַכִּיר
מִתּוֹךְ הַכָּרַת פָּנָיו נֶפֶשׁ אִישׁ.
זֶה הָיָה שׁוֹעַ אֲשֶׁר בּוֹ בָטַחְתִּי
וֶאֱמוּנָתִי רַבָּה.
אָח לִי נִכְבָּד!
אֲבָל עֲווֹנִי זֶה, עֲווֹן כְּפוּיֵי טוֹבָה,
גָּדַל, לְהָעִיק לִי מִנְּשׂא, כִּי אַתָּה
כֹּה מַרְבֶּה מַקְדִּימֵנִי, אֲשֶׁר גַּם
אֵל אֶבְרוֹת כָּל תַּגְמוּלַי הַמְּמַהֲרִים
כְּבָר נִלְאוּ מֵהַשִּׂיגְךָ. וְלוּ קָטְנוּ
עֲלִילוֹתֶיךָ וְגָדְלוּ כָל שִׁלּוּמַי
וְתוֹדָתִי, זֶה כְּנֶגֶד זֶה, וְלוּ יִשָּׁקְלוּ,

------------------
שָׁם הוֹרִידוּהוּ וַיִּצְבְּרוּ עָלָיו הָעֵצִים הָרַבִּים,
אוּלָם אַחֶרֶת אָז חָרַשׁ בְּלִבּוֹ אֲכִילֵס הַמָּהִיר. 
נָטָה הַצִּדָּה וַיִּכְרֹת אֶת-שַׂעֲרוֹת רֹאשׁוֹ הַצְּהַבְהַב
אֲשֶׁר גִּדְּלָן מַחְלָפוֹת בִּשְׁבִיל סְפֶּרְכֶיוֹס הַנָּהָר,
נֶאֱנַח מָרָה וַיְדַבֵּר, מַבִּיט בַּיָּם, זֶה הָאָפֵל:
"הוֹי, סְפֶּרְכֶיוֹס, לַשָּׁוְא אַךְ נָדַר לְךָ פֵּלֵס אֶת-נִדְרוֹ,
לֵאמֹר: כִּי אָשׁוּב בְּשָׁלוֹם אֶל-אֶרֶץ-מוֹלַדְתִּי אָהַבְתִּי, 
וְאֶכְרֹת לְךָ שַׂעֲרוֹתַי, וּשְׁלָמִים לְךָ – הֶקָּטוֹמְבָּה

------------------
אִתָּהּ יַחַד גֻּדַּלְתִּי, מְעַט חִסְּרַתְנִי מִכְּבוֹדָהּ, 
אַךְ כְּשֶׁהִגַּעְנוּ הַשְּׁנַיִם לַנְּעוּרִים, הַגִּיל רַב-הֶחָמֶד,
אוֹתָה בְּסַמּוֹס הִשִּׂיאָה, וּמֹהַר אֵין מִסְפָּר לָקָחָה.
אָז הִלְבִּישַׁתְנִי בִּגְדֵי-חֲמֻדוֹת: אַדֶּרֶת וְכֻתֹּנֶת,
גַּם מְעִיל יָפִים מְאֹד וְסוּלְיוֹת לְרַגְלַי נָתָנָה,
אַף שְׁלָחַתְנִי הַשָּׂדֶה; וּבְלִבָּהּ מְאֹד אֲהֵבַתְנִי. 
עַתָּה הַכֹּל חָסַרְתִּי, וְאוּלָם בְּכָל-מַעֲשֵׂי יָדַי
אֲשֶׁר יָגַעְתִּי בִּרְכַּת הָאֵלִים הַמְּאֻשָּׁרִים;

------------------
לַעֲזֹב שָׁם אֶת-הַסּוּסִים וְאֶת-נַעֲרוֹ הַנּוֹהֵג בַּסּוּסִים,
קָרַב הִשְׂתָּעֵר בְּרִכְבּוֹ עַל-הָאֳנִיּוֹת הַמְּהִירוֹת –
הוֹי חֲסַר-לֵב, כִּי לֹא נִגְזְרָה עָלָיו וְיִמָּלֵט מִמָּוֶת,
וְיָשׁוּב מִתְגָּאֶה בְרִכְבּוֹ וּבְסוּסָיו הַנָּאִים מֵאֵצֶל
צִי הָאֲכַיִּים וְיִכָּנֵס בְּאִלְיוֹס הַפְּרוּצָה לָרוּחוֹת; 
יַעַן מְנָת חֶלְקוֹ וּמְצָרֵי הַמָּוֶת הָאָרוּר קִדְּמוּהוּ
בְּרָמְחוֹ שֶׁל-אִידוֹמֶנֶּס הַנֶּהְדָּר הוּא בְּנוֹ שֶׁל-דֶּבְקַלְיוֹן.
כִּי הִתְפָּרֵץ אֶל-שְׂמֹאל הָאֳנִיּוֹת, שֶׁשָּׁם הָאֲכַיִּים

------------------
שַׁלְוָה וָשֶקֶט בַּשּׁוּק, כִּמְעַט אֲחָזוּנִי חֲרָדוֹת.
עַתָּה – חֶרְפָּה הִיא, כְּלוּם לֹא? שַׁבָּת – וְסָחֹר וּמָכֹר.
בּוֹשָׁה אָנֹכִי – אֲנִי, חֵי רֹאשִׁי, מִלָּבוֹא בַשַּׁבָּת
לִקְנוֹת דָּבָר בַּחֲנוּת-יְהוּדִית, הַיְנוּ הַךְ, גִּיטְלִי.
וְזַלְמָן הַסּוֹחֵר בַּצֹּאן, אַךְ שִׁלְשׁם הָיָה אֶצְלֵנוּ,
קוֹנֶה וּמוֹכֵר בֶּחָג. – זַלְמָן! – אָמַרְתִּי – הָאֻמְנָם
מַשְׁלֶה אֶת נַפְשְׁךָ אַתָּה, לְעוֹלָם תִּחְיֶה וְלֹא תָּמוּת?
וֵאלֹהֵיכֶם מַה יֹּאמַר? הַאֵינְךָ יָרֵא אֶת דִּינוֹ? –

------------------
אֶפֶס פַּטְרוֹקְלוֹס הוּא חוֹרֵשׁ הָרָעָה עַל-טְרוֹיִים, מִתְפָּרֵץ.
שָׁלשׁ פְּעָמִים הִשְׂתָּעֵר, מַרְאֵהוּ כְאָרֵס הַמָּהִיר,
זוֹעֵק נוֹרָאוֹת וְהֵמִית אָז תִּשְׁעָה אֲנָשִׁים בְּכָל-פָּעַם; 
אֶפֶס בְּהִתְפָּרְצוֹ בָרְבִיעִית, מַרְאֵהוּ כְדֵימוֹן הַמַּשְׁחִית,
הֵקִיץ הַקֵּץ גַּם עָלֶיךָ, פַּטְרוֹקְלוֹס הַגִּבּוֹר הַנַּעֲלֶה.
יַעַן כִּי-יָצָא אַפּוֹלוֹן לִקְרָאתְךָ בְּמִלְחֶמֶת-הַדָּמִים,
אָיֹם, וְאוּלָם פַּטְרוֹקְלוֹס לֹא רָאָה אוֹתוֹ בַקָּטֶל,
יַעַן כִּי-עָטָה הֶעָנָן, וְעַרְפִלֵּי-אֵל חֲתֻלָּתוֹ. 

------------------
מֵפִיק נְגֹהוֹת זֶה נִשְׁקָם, שֶׁשָּׂמוּ עֲלֵיהֶם בְּבוֹאָם.
אוּלָם הַטְּרוֹיִים, כְּאוֹתָן הָרְחֵלִים הָעוֹמְדוֹת לִרְבָבוֹת
בְּמִכְלְאוֹת אִישׁ כָּבֵד בַּצֹּאן, שֶׁבְּתִתָּן הֶחָלָב הַלָּבָן
אֵינָן פּוֹסְקוֹת מִשְּׁקֹק, כִּי קוֹל הַטְּלָאִים תַּאֲזֵנָּה- 
כָּכָה עָלָה גַם-קוֹל עֲנוֹת צְבָא-הַטְּרוֹיִים הַגָּדוֹל;
יַעַן כִּי שָׂפָה אַחַת וּדְבָרִים אֲחָדִים לֹא הָיוּ,
אֶלָּא לְשׁוֹנוֹת בְּלוּלוֹת, כִּי גְבָרִים בְּנֵי עַם וָעָם הָיוּ.
אֵלֶּה מְעוֹרְרָם אָרֵס, וְאֵלֶּה- הַ“מָּגוֹר” וְהַ“פָּחַד”,

------------------
כִּי לֹא זֶה הַדֶּרֶךְ בָּחַר,
וּבִנְתִיב-שָׁוְא פָּנָה הָלַךְ
לְהִתְחָרוֹת בְּהַשְׁבָּעוֹת
עִם הַזָּקֵן וֵינֵמֵינֶן.
רָצָה לְהָזִיז רֶגֶל אַחַת,
וְלֹא יָכֹל לַהֲרִימָהּ,
רָצָה לְהָנִיד אֶת הַשְּׁנִיָּה,
וְהִנֵּה הִיא נְעוּלָה אֶבֶן.
וַיִּתְבַּהֵל יוּקָהַיְנֶן,
אֲחָזַתְהוּ אֵימָה גְּדוֹלָה,
רָאָה כִּי בָּאָהוּ אָסוֹן,
נָשָׂא דְּבָרוֹ, כָּכָה אָמַר:
"וֵינֵמֵינֶן רַב הַחָכְמָה
הוֹי הַכַּשָּׁף מִימוֹת עוֹלָם,
הָפְכָה נָא הַשְׁבָּעוֹתֶיךָ,
הָשֵׁב נָא אֶת אָלוֹתֶיךָ,
תֵּן לִי וּמִכָּאן אֵצֵאָה,

------------------
וְלֹא מְצָאנוּהוּ!
עָלִינוּ בַּגֶּבַע, יָרַדְנוּ לַגָּיְא,
יָצָאנוּ בְּעִקְבוֹת כָּל רָז וְכָל פֶּלֶא,
כָּל מָקוֹם, אֲשֶׁר אֱלֹהִים חַיִּים בּוֹ.
רָאִינוּ: הַסְּבָךְ
וְהָאֲשֵׁרָה – עֵץ בָּעֵר,
תַּעֲלוּמוֹת הַחֹרְשָׁה – לְמַאֲכָל לָאֵשׁ…
אַךְ שַׁוְעַת אֶפְרוֹחִים שֶׁבִּטְנָם רְעֵבָה
מִסָּבִיב לַבָּמָה, וְהַבָּמָה – גַּל שֵׁשׁ.
וְעַל אַשְׁדּוֹת הַנְּחָלִים,
אֲשֶׁר שָׁם אָמַרְנוּ:
אַךְ רוּחוֹת מְסַפְּרוֹת בְּמַאֲמַר אַשָּׁף, –
חֲרִיקָה וּשְׁרִיקָה לְאַגְמוֹן, שֶׁיָּבֵשׁ

------------------
עַתָּה מְמָאֲנִים אַתֶּם לְמַלֵּט אַף אֶת-גְּוִיָּתוֹ. 
לְמַעַן תִּרְאֶנּוּ גַם אִשְׁתּוֹ, גַּם אִמּוֹ גַם יַלְדּוֹ הַקָּטָן,
אָבִיו פְּרִיאַמּוֹס וְכָל-עַמּוֹ, וּמִהֲרוּ הֵמָּה וְשָׂרְפוּ
לוֹ אֶת-הַשְּׂרֵפָה, וְעָשׂוּ לוֹ כָבוֹד בְּמוֹתוֹ וָאֵבֶל.
אַךְ לַאֲכִילֵס-הַמַּשְׁחִית תָּאִירוּ אֶת-פְּנֵיכֶם, הָאֵלִים,
וְלִבּוֹ רֵיק מִכָּל-רַחֲמִים, וְקָשֶׁה וְצֶדֶק לֹא יֵדַע, 
גֶּבֶר הֲפַכְפַּךְ וְאַכְזָר הַשּׁוֹאֵף לְדָמִים כְּאַרְיֵה
נֶאְזָר בִּגְבוּרָה אֲיֻמָּה וּבְנֶפֶשׁ מְלֵאֲתִי-גַאֲוָה

------------------
וְכַאֲשֶׁר רָחֲצוּ אוֹתוֹ הַשְּׁפָחוֹת וְסָכוּהוּ בַּשֶּׁמֶן,
הֶעֱטוּ עַל-גֵּווֹ הַשִּׂמְלָה הַנָּאָה וְכְתֹנֶת הֲדוּרָה, 
יָצָא מִתּוֹךְ הָאַמְבָּטֵי וְנִכְנַס אֶל-מִשְׁתֵּה הַגְּבָרִים.
וְעָמְדָה הַבַּת נַבְסִיקָיָה מְחֻנֶּנֶת-תִּפְאֶרֶת-אֵלִים
אֵצֶל מְזוּזַת הָאוּלָם הַבָּנוּי-לְתִפְאָרָה וְמוּצָק,
רָאוּ אוֹתוֹ עֵינֶיהָ, וְהִשְׁתָּאֲתָה לְאוֹדִיסֵס,
נָשְׂאָה אֶת-קוֹלָהּ וַתַּעַן וַתֹּאמֶר אֶת-אִמְרוֹת-הַכָּנָף: 
"גִּילָה, הַנָּכְרִי! וְהָיָה כִּי תָּבֹא לְאֶרֶץ מוֹלַדְתְּךָ

------------------
יַעַר פּוֹרֵחַ יִזְרֹק לְךָ עָלֵהוּ,
עֶבֶד דָּשׁ בְּרֶגֶל קַרְקַע נִמְאֶסֶת

------------------
אֵרְדָה לְמִשְׁכְּנוֹת-הַדֵס וְאָאִיר בְּאוֹרִי לָרְפָאִים'.
הֵשִׁיב אֲמָרָיו וַיַּעַן לוֹ זֵאוּס כּוֹנֵס-הֶעָבִים:
'אֲבָל הָאֵר-נָא, הֵלְיוֹס, לָאֵלִים לִבְנֵי-הָאַלְמָוֶת, 
גַּם לִבְנֵי-אָדָם בְּנֵי-תְמוּתָה עַל-פְּנֵי הָאֲדָמָה הַמְּחַיָּה!
הִנְנִי חָשׁ וַאֲפוֹצֵץ לִשְׁבָבִים סְפִינָתָם הַמְּהִירָה,
בְּתוֹךְ הַיָּם הַקּוֹדֵר, כִּי אַשְׁלִיךְ בָּהּ לַהֲבוֹת בְּרָקָי'.
אֵלֶּה שָׁמַעְתִּי מִפִּי קָלִיפְּסוֹ יְפַת-הַמַּחְלָפוֹת,
וְאָמְרָה כִּי סִפֶּר לָהּ זֹאת הֶרְמֵיאַס מְבַשֵּׂר-הָאֵלִים. 

------------------
לָבְשָׁה כָל-כְּלֵי הַמִּלְחָמָה לָרֶדֶת בַּקְּרָב רַב-הַדְּמָעוֹת.
קָפְצָה עָלְתָה בְרַגְלֶיהָ לְתוֹךְ מֶרְכָּבָה לוֹהֶטֶת,
תָּפְשָׂה הַכִּידוֹן הַקָּשֶׁה, הַגָּדוֹל וְהָאֵיתָן, בּוֹ תְמַגֵּר 
שׁוּרוֹת גִּבּוֹרִים בְּאַפָּהּ הַבַּת שֶׁל-אָבִיהָ הָאַדִּיר.
וְהֵרָה הֵאִיצָה בַסּוּסִים בַּשּׁוֹט אֲשֶׁר בְּיָדָהּ; מֵעַצְמָם
נִפְתְּחוּ בְשָׁאוֹן שַׁעֲרֵי שָׁמַיִם, שֶׁנָּטְרוּ הַהוֹרוֹת,
אֲשֶׁר בְּיָדָן אוֹלִימְפּוֹס וּשְׁמֵי הַשָּׁמַיִם הָפְקָדוּ,

------------------
עוֹשָׂה הַשַּׁעֲרוּרִיָּה הַגְּדוֹלָה הַהִיא בְּלֹא יוֹדְעִים.
נִשְּׂאָה לִבְנָהּ אֲשֶׁר אֵרְשָׂהּ, וְהוּא מַכֶּה נֶפֶשׁ אָבִיהוּ.
אוּלָם הָאֵלִים הַנִּצְחִים גִּלּוּ הַכֹּל לִבְנֵי-אָדָם.
מָלַךְ עַל-בְּנֵי-קַדְמוֹס בְּתֵּבֵּי הָעִיר הַנֶּחְמָדָה 
וְהַרְבֵּה צָרוֹת שָׁם סָבַל בִּגְזֵרַת הָאֵלִים הָרָעָה,
אֶפֶס הִיא יָרְדָה אֶל-הַדֵס הַשּׁוֹעֵר שַׂגִּיא-הַכֹּחַ,
עָשְׂתָה לָהּ הָעֲנִיבָה בִּמְרוֹם מַעֲזִיבַת הַבַּיִת
בְּעֹצֶר יָגוֹן וְרָעָה, וְאוֹתוֹ עָזְבָה לְצָרוֹת

------------------
תִּמְשַׁח אֶת-בְּשָׂרוֹ בְאַמְבְּרוֹסְיָה וּבִגְדֵי אַמְבְּרוֹסְיָה תַעֲטֶנּוּ. 
צַו לוֹ שְׁנַיִם מְלַוִּים מְהִירִים וְקַלִּים לְקַחְתּוֹ,
צַו לוֹ הַמָּוֶת וְהַשֵּׁנָה, הַתְּאוֹמִים הַשְּׁנַיִם, לְשֵׂאתוֹ
אֶל-בְּנֵי-עַמּוֹ בְלִיקְיָה הַפּוֹרָה וְרַחֲבַת-הַשְּׁדֵמוֹת,
אֶחָיו וְרֵעָיו שָׁם יִקְבְּרוּהוּ וְשָׁפְכוּ הַתֵּל לוֹ,
צִיּוּן יָקִימוּ עַל-קִבְרוֹ, שֶׁהֵמָּה הַכָּבוֹד לַמֵּתִים". 
כָּכָה סָח, וְלֹא סֵרַב אַפּוֹלוֹן הַקַּשָּׁת לְאָבִיו.
יָרַד מֵהַרְרֵי אִידָה לְתוֹךְ הַמִּלְחָמָה הַגְּדוֹלָה,

------------------
וְיָצָא הַזָּקֵן לִפְנֵיהֶם לְהוֹרוֹת לָהֶם אֶת-הַדֶּרֶךְ. 
מָצָא אֶת-אָבִיו, וְהוּא נִצָּב בְּגִנָּה פּוֹרַחַת-לְתִפְאָרָה.
הָיָה מְעַזֵּק אָז שָׁתִיל וּלְבוּשׁוֹ כֻּתֹּנֶת מְאֹד צֹאָה
וּמְטֻלָּאָה, וּמַגְּפֵי-עֹרוֹת לוֹ מְטֻלָּאִים
כְּרוּכִים סָבִיב לְשׁוֹקָיו לִשְׁמִירָה לוֹ מִפְּנֵי הַקּוֹצִים,
כְּסָיוֹת עַל-כַּפָּיו כְּדֵי לְהִשָּׁמֵר מֵהֶם, וְעַל-רֹאשׁוֹ 
כִּפָּה עֲשׂוּיָה עוֹר-עִזִּים, כָּכָה אָבֵל הִתְהַלָּךְ.
וּכְשֶׁרָאָהוּ אוֹדִיסֵס, הָאִישׁ רַב-הַתְּלָאוֹת הַנַּעֲלֶה,

------------------
מֻמְחֶה בִקְרָב-הָאֶגְרוֹפִים, אֶפֵּיוֹס הוּא בְּנוֹ שֶׁל-פַּנוֹפֵּס, 
תָּפַס הַפִּרְדָּה סוֹבֶלֶת-הֶעָמָל וַיַּרְעֵם בְּקוֹלוֹ:
"קְרַב מִי שֶׁחָפֵץ לְקַבֵּל הַסֵּפֶל, אֶת-כּוֹס-הַפִּיפִיּוֹת!
אַךְ, מְדֻמַּנִי, הַפִּרְדָּה הַזּוֹ מִכָּל-בְּנֵי-הָאֲכַיִּים
אִישׁ לֹא יְקַבֵּל לְעוֹלָם, כִּי הִנְנִי הָרִאשׁוֹן לְאֶגְרוֹף!
כְּלוּם אֵין דַּי, כִּי אֵינֶנִּי הָרִאשׁוֹן בַּקְּרָב? וְאִי אֶפְשָׁר 
לִהְיוֹת מֻמְחֶה בַכֹּל, וּבָקִי בָאֳמָנוּת וָאֳמָנוּת!
וְזֹאת אֲנִי מַגִּיד, וְאָמְנָם כֵּן יָקוּם וְהָיָה הַדָּבָר:

------------------
כִּי אֶת-אוֹדִיסֵס הַנַּעֲלֶה זָכַרְתִּי אָנֹכִי; דּוֹמַנִי, 
גּוֹלֶה וָנָד הוּא בֵּין נָכְרִים בִּבְלוֹיֵי סְחָבוֹת כָּמוֹךָ,
אִם-אַךְ בַּחַיִּים עוֹדֶנּוּ וְרוֹאֶה בְּאוֹר שֶׁמֶשׁ כִּי יָהֵל.
אַךְ אִם-כְּבָר מֵת הוּא וְאִם-בְּמִשְׁכְּנוֹת-הַדֵס יִתְלוֹנָן,
אוֹי, מַה צַּר לִי עַל-אוֹדִיסֵס הַתָּמִים, וְהוּא הִפְקִיד
אוֹתִי, עֶלֶם עוֹדֶנִּי, עַל-בְּעִירוֹ בְּנוֹף קֶפַלֵּנִים, 
עַתָּה פָּרַץ לְאֵין מִסְפָּר, וְאֵין לְשׁוּם אָדָם אַחֵר
בְּקָרִים שׁוֹרְצִים וְרָבִים כִּבְקָרָיו רַחֲבֵי-הַמֵּצַח.

------------------
יַעַן רָצְתָה לְנַסּוֹת אֶת-כֹּחוֹ וְאֶת-אֹמֶץ גְּבוּרָתוֹ
שֶׁל-אוֹדִיסֵס הַגִּבּוֹר וּבְנוֹ רַב-הַתְּהִלּוֹת בָּאָרֶץ.
פִּתְאֹם הִתְרוֹמְמָה עַד כַּרְכֹּב הָאַרְמוֹן הַמְּכֻסֶּה
פִּיחַ שְׁחַרְחַר וְיָשְׁבָה, וּדְמוּתָהּ כִּדְמוּת סִיס-רְנָנוֹת. 
אַךְ אָגֶלַּאוֹס בְּנוֹ שֶׁל-דָּמַסְטוֹר מְעוֹדֵד הַחֲתָנִים,
גַּם אֶבְרִינוֹם, אַמְפִימֶדּוֹן וְדֵמוֹפְּטוֹלֶמּוֹס,
בֶּן-פּוֹלִיקְטוֹר – פֵּיסַנְדְּר, וּפּוֹלִיבּוֹס הַנָּבוֹן,
הֵמָּה הָעוֹלִים בִּגְבוּרָה עַל-כָּל-הַחֲתָנִים הַזֵּדִים,

------------------
לֹא יִהְיוּ פָנַי שְׁזוּפִים מֵרוּחַ, מִשְּׂעִירִים וְשֶׁמֶשׁ-צָהֳרָיִם?
אֵיכָה לֹא אָנוּעַ עַל-פְּנֵי הַשָּׂדֶה?
יְדִידִי אֶנְגִּידוּ, נְמַר-הָעֲרָבוֹת,
אֲשֶׁר גָּבַר עַל-הַכֹּל
וְיַחְדָּו עָלִינוּ בְהַר-הָאֱלֹהִים,
תָּפַשְׂנוּ אֶת-שׁוֹר-הַשָּׁמַיִם וַנַּכֶּנּוּ,
אֶת-חֻמְבַּבָּה הִכִּינוּ בְהַר-הָאֲרָזִים,
בְּחַגְוֵי-הָרִים הִכִּינוּ אֲרָיוֹת,
יְדִידִי, אֲשֶׁר חֵרֵף אִתִּי יַחְדָּו אֶת-נַפְשׁוֹ,
פְּקֻדַּת כָּל-הָאָדָם עָלָיו בָּאָה.
שִׁשָּׁה יָמִים וְשִׁשָּׁה לֵילוֹת בָּכִיתִי לוֹ,

------------------
לְבַדּוֹ בָא טֵלֶמָּכוֹס עַד מִפְרַץ הַיָּם וְעַד שְׂפָתוֹ, 
נָטַל אֶת-יָדָיו בַּגַּלִּים הַמְּלוּחִים וַיְחַל אֶת-אַתֵּנָה:
"הַט לִי אָזְנְךָ, אֵל, שֶׁנִּגְלֵיתָ לִי אֶמֶשׁ בְּבֵיתֵנוּ,
אֲשֶׁר צִוִּיתָ לִי רֶדֶת בַּסְּפִינָה, בְּיָם-הָעֲרָפֶל,
לִדְרשׁ אֶת-דְּבַר תְּשׁוּבַת אָבִי הָרָחוֹק זֶה כַמָּה מִמֶּנּוּ.
בֹּא לְעֶזְרָתִי, כִּי עוֹצְרִים בַּעֲדִי בְּנֵי-הָאֲכַיִּים 
וְכָל-הַחֲתָנִים עַל-כֻּלָּם, אֵל רָמֵי-הָעַיִן לְהָרַע".
כָּכָה סָח בִּתְפִלָּתוֹ, וַתִּגַּשׁ אֵלָיו אַתֵּנָה.

------------------
עָמְדוּ מַחֲרִישִׁים בָּאוּלָם, נֶאֶלְמוּ דּוּמִיָּה, וְאוֹדִיסֵס
דִּבֵּר אֲלֵיהֶם בִּידִידוּת וַיִּשָּׂא אִמְרָתוֹ וַיַּעַן:
"שְׁבָה, הַזָּקֵן, לַסְּעֻדָּה וְחִדְלָה לְךָ מֵהִשְׁתָּאוֹת!
יַעַן זֶה כַּמָּה נִשְׁתּוֹקֵק לָגַעַת בַּמַּאֲכָלִים, 
אוּלָם כֻּלָּנוּ מְחַכִּים לָכֶם כָּל-הָעֵת פֹּה בַבַּיִת".
כָּכָה מִלֵּל. וְדוֹלְיוֹס פְּתֻחוֹת זְרֹעוֹתָיו הַשְּׁתָּיִם,
קָפַץ וְקָרַב לְאוֹדִיסֵס וַיִּתְפֹּשׂ בְּכַפָּיו וּנְשָׁקָן.
נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרֵי-הַכָּנָף:

------------------
אִם-גָּבִיעַ שֶׁל-כֶּתֶם חָרוּץ אוֹ צֶמֶד פְּרָדִים". 
עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:
"מֶנֶּלָּאוֹס בֶּן-אַטְרֵס, זְרַע-זֵאוּס הַמּוֹשֵׁל-בַּגּוֹיִם!
רוֹצֶה אֲנִי כְבָר לָלֶכֶת וְלָשׁוּב אֶל-בֵּיתִי, וְאָנֹכִי
הֵן לֹא עָזַבְתִּי בְּצֵאתִי שׁוֹמֵר לִשְׁמֹר עַל-הוֹנִי.
אֶפְשָׁר וְתֹאבַד גַּם נַפְשִׁי בְּבַקְשִׁי אֶת-אָבִי הַנַּעֲלֶה, 
וְאוּלַי תֹּאבַד לִי סְגֻלָּה יְקָרָה מֵהֵיכַל תִּפְאַרְתִּי".
שָׁמַע זֹאת מֶנֶּלָּאוֹס הַקּוֹרֵא-בְּחָיִל, וַיִּפְקֹד

------------------
מַבִּיט עַל-סְבִיבָיו נוֹרָאוֹת, מִתְעַקֵּל בְּחַגְוֵי הַסָּלַע, – 
כָּכָה נִצַּב אָז הֶקְטוֹר, הִקְשָׁה אֶת-לִבּוֹ וְלֹא נָסוֹג,
סוֹמֵךְ מָגִנּוֹ הַמַּבְרִיק אֶל-פִּנַּת הַחוֹמָה הַגְּבוֹהָה,
נֶאֱנַח מָרָה, וַיַּעַן, מְדַבֵּר אֶל-נַפְשׁוֹ הַנְּדִיבָה:
"אוֹי-לִי, אִם-אָבֹא הָעִירָה, אֶמָּלֵט בְּשַׁעַר וְחוֹמָה,
הֵן פּוּלִידַמַס יִרְאֵנִי אַף יוֹכִיחֵנִי בִדְבָרִים, 
וְאֶמֶשׁ גַּם יְעָצַנִי לְהָבִיא הַטְּרוֹיִים הָעִירָה,
אוֹתוֹ הַלַּיְלָה הָאָיֹם בּוֹ שָׁב וְהִתְנַעֵר אֲכִילֵס.

------------------
חָכְמָה וּבִינָה בְלִבָּן, וִיפִי-קוֹל וְכֹחַ לָהֵנָּה,
וְלָמְדוּ מִבְּנֵי-הָאַלְמָוֶת כָּל-מְלֶאכֶת יָד וּמַחֲשָׁבֶת. 
מִהֲרוּ הָלְכוּ בְצַד אֲדוֹנֵיהֶן, וְהוּא שֵׂרַךְ דַּרְכּוֹ.
נִגַּשׁ אֶל-תֶּטִּיס, וַיֵּשֵׁב עַל-כִּסֵּא תִפְאַרְתּוֹ הַמַּבְרִיק,
אָחַז בְּיָדָהּ, וַיִּשָּׂא אֶת קוֹלוֹ וַיַּעַן וַיֹּאמֶר:
"תֶּטִּיס אֲרֻכַּת-הַשַּׂלְמָה, שַׁלָּמָה זֶה בָאת אֶל-בֵּיתֵנוּ,
הוֹי, הַכְּבוּדָה וְהַנְּעִימָה וְאַתְּ אֵינֵךְ מַרְבָּה לְבַקְּרֵנוּ! 
מַה-שֶּׁאֱלָתֵךְ הַגִּידִי, כִּי לִבִּי צִוַּנִי לְמַלֹּאתָהּ,

------------------

 כּוֹכְבֵי-שָׁמַיִם רְחוֹקִים
כּוֹכְבֵי-שָׁמַיִם רְחוֹקִים, כּוֹכְבֵי-שָׁמַיִם כֹּה קְרוֹבִים,
אוֹרוֹת רְחוֹקִים-רְחוֹקִים מֵעַיִן בָּהֶם מִתְבּוֹנֶנֶת,
אוֹרוֹת קְרוֹבִים-קְרוֹבִים לְלֵב הַמִּתְבּוֹנֵן בָּהֵמָּה!
אֵיפֹה אֲנִי רְאִיתִיכֶם, וְאֵיפֹה זֶה לֹא רְאִיתִיכֶם,
בְּצַעֲדִי בָּאָרֶץ הָרְחָבָה, בִּמְלֹא כָל הָאָרֶץ הַגְּדוֹלָה,
בְּדַרְכִּי הַצְּנוּעָה הַצְּנוּעָה מִשְּׂדֵה כְפַר מוֹלַדְתִּי הַשָּׁקֵט,
תְּחוּם אַנְשֵׁי לֵב וּתְמִימִים, אֲשֶׁר מִמֶּנּוּ יָצָאתִי

------------------
רָץ בָּא, יִכָּנֵס בְּהֵחָבֵא לְשֵׁם וִכּוּחַ de plano
פִּיהוּ נְאָצָה כְנֶגֶד כָּל דִּינֵי דְמַלְכוּתָא בָּאָרֶץ.
יֵשׁ שֶׁיָּסוּר לְבֵיתוֹ פּוֹרֵט עַל פִּי הַפַּנְדוּרָה,
זָקֵן מֻפְלָג וְעִוֵּר לְהַנּוֹת אֶת סָבָא בְזֶמֶר,
בְּדוּמְקָה קוֹזַאקִית“ עַתִּיקָה שֶׁקִּבֵּל מֵאַנְשֵׁי הַ”קּוֹבְזָה",
נוּגָה נוֹגַעַת עַד לֵב, הֲרַת רַעְיוֹנוֹת עֲמֻקִּים,
סִפּוּר מִלְחֲמוֹת דָּמִים עִם גְּדוּדֵי פּוֹלָנִים יְהִירִים
אוֹ פָרָשֵׁי טָטָרִים זְרִיזִים מִקְּרִים הַנֶּחְמֶדֶת.

------------------
"הוֹי, הָאֲכַיִּים הַנְּדִיבִים, אַל-תִּרְחֲקוּ כֵן מִן-הַטְּרוֹיִים!
גֶּבֶר בְּגֶבֶר יִלָּחֵם, הִשְׁתּוֹקְקוּ לֶאֱסֹר מִלְחָמָה! 
קָשֶׁה מִמֶּנִּי לְבַדִּי, וְאִם-גַּם גָּבַרְתִּי עָצַמְתִּי,
לִפְרֹץ בְּהָמוֹן כָּזֶה וְלִלְחֹם בְּכֻלָּם; הֲיוּכַל
אָרֵס גַּם הוּא, וְאִם-גַּם בֶּן-אֵלִים, גַּם פַּלַּס-אַתֵּנָה
לַעֲצֹר כֹּחַ וְלַעֲמֹד בְּלֹעַ כָּזֶה שֶׁל-הַקָּטֶל?
אוּלָם כְּכָל-אֲשֶׁר אוּכַל וּכְכָל-אֲשֶׁר בְּיָדַי וּבְרַגְלַי, 
אֲשֶׁר בְּכֹחִי זֹאת אֶעֱשֶׂה, וּמֻבְטְחַנִי, אֲמַלֵּא.

------------------
יָרוֹסְלַב וְכָל-בְּנֵי-וְסֶסְלַבְל!
עֵת לַרְכִּין כָּל-נֵס וָדָגֶל!
עֵת לָשִׁיב לִנְדָן כָּל-חֶרֶב
נִפְגְּמָה: נְשַׁרְתֶּם מִשֶּׁבַח
אֲבִיכֶם-שַׂבְכֶם. הַדֶּרֶךְ
הוֹרֵיתֶם לְאֶרֶץ רוּסְיָה,
נַחֲלַת שַׂבְכֶם וְסֶסְלַבְל,
לְהַמְּתֹעָבִים, וּבְיַעַן
כִּי אַתֶּם קְשַׁרְתֶּם הַקֶּשֶׁר,
בְּשֶׁל רִיבוֹתֵיכֶם בָּא עֹשֶׁק
וַחֲמַס-גְּלִיל-הַפּוֹלוֹבְצִים!
וּבִשְׁבַע-מֵאוֹת, בְּעֶצֶם
הַשָּׁנָה לְמִנְיָן טְרוֹיָנוֹס
פּוּר הִפִּיל הַשַּׂר וְסֶסְלַבְל
עַל עַלְמָה אֲהוּבַת נֶפֶשׁ.
בַּקַּבַּיִם בָּא מִסְתַּיֵּעַ,

------------------
נִשְׁפְּכוּ שָׁם גַּם דָּמִים גַּם יָיִן.
קָם וַיֵּלֶךְ מַרְקוֹ אֶל הַמֶּלֶךְ,
לִימִינוֹ יָשַׁב עַל יַד הַבֶּרֶךְ,
לוֹ כּוֹבַע-סַמּוּר שָׁמוּט עַל מֵצַח,
מִלְּפָנָיו אֶת כֵּילַפּוֹ הִנִּיחַ,
עַל גַּבּוֹ לוֹ חֶרֶב מְשֻׁנֶּנֶת.
הַשֻּׂלְטָן פָּתַח אֶת פִּיו וַיֹּאמַר:
"בְּנִי כְּחַק-לִי, מַרְקוֹ בֶּן-הַמֶּלֶךְ!
הֵן יָדַעְתְּ כִּי אֲנִי צִוִּיתִי:
לֹא לִשְׁתּוֹת בְּרָמָזַן הַיָּיִן,
לֹא לָצֵאת בִּמְעִיל יָרֹק, דּוּלָמָה,
לֹא לָשֵׂאת עֲלֵי יָרֵך הַסַּיִף,
לֹא לָחוּל עִם נְעָרוֹת בְּמַחֲנָיִם;

------------------
מִנִּי רֹאשׁ צוּקִים, כִּי-גְרָפוֹ הַנַּחַל שֶׁגָּאָה בַחֹרֶף
בְּכֹחַ מֵי-גְשָׁמִים, מְפוֹצֵץ מוֹסְדֵי סַלְעֵי-הַמָּגוֹר,
טָס בָּא מִמְּרוֹמִים בִּקְפִיצוֹת, וִיעָרוֹת מִתְפּוֹצְצִים תַּחְתָּיו, 
יָטוּשׂ, יִתְגַּלְגֵּל, לֹא יַעֲמֹד עַד אֲשֶׁר יַגִּיעַ לַמִּישׁוֹר,
וְעָמַד שָׁם מֵהִתְגַּלְגֵּל, וְאִם-גַּם נַפְשׁוֹ תִכְלֶה וְתִכְלֶה, –
כָּכָה הִתְבָּרֵךְ בְּלִבּוֹ גַם הֶקְטוֹר, כִּי בְנָקֵל יַבְקִיעַ
עַד לְבֹא הַיָּם בֵּין הַסְּפִינוֹת וְאָהֳלֵי בְנֵי-הָאֲכַיִּים,

------------------
אֶפֶס הִכָּנְסִי לְמַעַן אֲכַבְּדֵךְ בְּמַתְּנוֹת הָאוֹרְחִים".
כָּכָה הִבִּיעָה הַנִּפְלֵאת בָּאֵלוֹת, וַתִּנְהַג אֶת-תֶּטִּיס
אַף הוֹשִׁיבַתָּה עַל-כִּסֵּא עָשׂוּי בְּמַסְמְרוֹת כֶּסֶף,
יָפֶה מַעֲשֵׂה-אָמָּן, וַתָּשֶׂם הַשְּׁרַפְרַף לְרַגְלֶיהָ, 
קָרְאָה לְהֵפֵיסְטוֹס הֶחָרָשׁ הַמְּצֻיָּן, וַתַּעַן וַתֹּאמֶר:
“חוּשָׁה, הֵפֵיסְטוֹס, הֲלוֹם, כִּי תֶּטִּיס לָהּ דָבָר אֵלֶיךָ”.
הֵשִׁיב לָהּ אֲמָרָיו נְכֵה-הָרַגְלַיִם הַמְּצֻיָּן:
"אָכֵן, אֵלָה יְקָרָה וְנִכְבָּדָה מְאֹד בְּבֵיתֵנוּ

------------------
אֶל עֳפָאִים מַרְבֵּי-סְעִפִּים,
אֶל כּוֹתֶרֶת מְרֻבַּת-עָלִים.
"כָּכָה נֻעֲנַע הַנֶּחְמָד,
כָּכָה נֻעֲנַע הַיּוֹנֵק
תַּחַת אֹרֶן מַרְבֵּה-פְרָחִים
וְאַשּׁוּחַ מַרְבֵּה-חֻדִּים,
כָּכָה גֻּדַּל דֹּב-הַיַּעַר,
עָלָה עוֹטֶה צֶמֶר נָאֶה,
בֵּינוֹת סִבְכֵי-דְבַש כֵּן גָּדַל,
בְּתוֹךְ חֳרָשֵׁי-דְבַשׁ כֵּן עָלָה.
"שָׁם הַדֹּב שָׁם עָלָה יָפֶה,
שָׁם הוּא גֻּדַּל, שָׁם טִפְּחוּהוּ,
קְצַר-רַגְלַיִם, רְחַב-כַּפַּיִם,
חֲרוּם-אַף וּפְחוּס-הַלּוֹעַ,
עִם גֻּלְגֹּלֶת מְאֹד רְחָבָה,
עוֹטֶה צַמְרוֹ עָלָה יָפֶה.

------------------
תַּחַת כַּף רַגְלַי תִּלְהַטְנָה שִׁכְבוֹת-הַחוֹל הָאֲדַמְדָּם.
שׁוּרִי! שָׁם יָבוֹא הַשַּׁחַף, עוֹלֶה וְיוֹרֵד בַּמָּיִם.
שָׁלוֹם לָךְ, שֶׁמֶשׁ וְיָם! הַאֵין אֲנִי רוֹאֶה אֶת-יָוָן,
יָוָן, עֲרִיסַת הַנְּפָשׁוֹת הַיָּפוֹת אַף הָאַדִּירוֹת.
לֹא, כִּי תַּחַת זִיו זֶה, גַּעֲרוֹת-מִשְׁבָּרִים כָּאֵלֶּה,
צָצוּ מַנְגִּינוֹת הוֹמֵר, נוֹצְרוּ חֶזְיוֹנוֹת סוֹפוֹקְלֶס!
וְאָמְנָם בְּיָוָן אֲנִי! וְאִם זֶה הַיָּם – יָם הַשָּׁחוֹר,
שְׁמֵי מַמְלֶכֶת הַצַּארִים עַל רָאשֵׁי נִמְתָּחִים, – שְׂפָתַיִךְ,

------------------
הָאָרֶץ וּמְלֹאָהּ דּוֹר-דּוֹרִים גּוֹסֶסֶת.
וִיהִי זֶה הַחֹשֶׁךְ פִּי שִׁבְעִים וְשִׁבְעָה,
וַיִּשְׁלַח בִּי צְבָא כָּל אֵימוֹתָיו הַטֶּבַע,
וְאִם שִׁמְמוֹת עוֹלָמוֹת בְּחֵיקוֹ גַם הֶעָרָה, -
אֲנִי אֶת הַדֶּרֶךְ אֶמְצָאָה - אַךְ הֶרָה!
וָמַעְלָה וָמַעְלָה! בֵּין צוּרִים וְכֵפִים,
עַל פַּחַת וּתְהוֹם, יָד אֶל יָד, הָעֲיֵפִים!
וּזְרֵה מֵעָלֶיךָ כָּל פַּחֲדֵי מוֹרָא:
מַלָּךְ וּלְאֵשׁ זָרָה וּבְלִבְּךָ הָאוֹרָה?
וּבְבוֹא יְמֵי-יֵאוּשׁ לַמֵּאָה הַנְּבוֹכָה,
שֶׁרָקְבָה עַד גִּזְעָהּ וְנִתְרוֹקְנָה מִתּוֹכָהּ,

------------------
אוֹתוֹ אָהַב מִכֻּלָּם, וְהִצְטַיֵּן בְּרַגְלָיו הַקַּלּוֹת, 
עַתָּה מִטִּפְּשׁוּת שֶׁל-יַלְדוּת לְהַרְאוֹת אֶת-רַגְלָיו כִּי קַלּוּ
שָׁקַק בֵּין קְהַל הַחֲלוּצִים עַד נָפְחוֹ אֶת-נַפְשׁוֹ בַּקָּטֶל.
בְּרָמְחוֹ הֲלָמוֹ אֲכִילֵס הַנַּעֲלֶה קַל-הָרַגְלָיִם,
דְּקָרוֹ בְגַבּוֹ, בִּמְקוֹם שָׁם פֻּרְפּוֹת הַזָּהָב מִתְחַבְּרוֹת,
עָלָיו מְהַדְּקוֹת סֹחַרְתּוֹ, הַשִּׁרְיָן הַכָּפוּל הַסּוֹכֵךְ. 
חָלַף הַכִּידוֹן אֶת-גּוּפוֹ וַיֵּצֵא אֶל-אֵצֶל טַבּוּרוֹ.
גָּעָה וְקָרַס עַל-בִּרְכָּיו, וְהֶאֱפִיל עָלָיו הַמָּוֶת

------------------
הָלוֹךְ וְקָרֹא בְּקוֹל, וְכָךְ הָיְתָה חִוְרָה מַכְרֶזֶת:
“יְהוּדִים, לְכוּ אֶל הַמֶּרְחָץ, רְדוּ לְבֵי-בַאנֵי, מְצֹרָעִים!” –
שְׁנֵיהֶם נִזְדַּמְּנוּ הַפַּעַם לְפֻנְדָּק אֶחָד וְלִסְעֻדַּת-
פֶּסַח בְּהִמּוֹל לוֹ בְּנוֹ וּלְרֵיחַ-הַיַּיִן גַּם בָּאוּ.
קָהָל עָלֵז מְאֹד, מִתְוַכְּחִים וּמְשׂוֹחֲחִים כֻּלָּם,
בּאוּ הַקְּרוּאִים לְבֵית רַב פֶּסַח אֶל אוּלַם-הַבָּיִת,
חֶדֶר מְרֻוָּח וָרָם, וַחַלּוֹנָיו נִשְׁקָפִים הַגַּנָּה,
גַּן זֶה נָטַע אֲבִי רַב פֶּסַח דֻּבְדְּבָנִים וְתַפּוּחִים;

------------------
אָז הִרְגַּשְׁתִּי בָּרָעָה שֶׁחָרַשׁ עָלֵינוּ הַדֵּימוֹן, 
קוֹלִי נָשָׂאתִי וָאַעַן וָאֹמַר אֶת-אִמְרוֹת-הַכָּנָף:
'קַל,אֶבְרִילוֹךְ, הַכְרִיחֵנִי, כִּי אֶחָד אָנֹכִי, לְבַדִּי;
אֶפֶס עַתָּה הִשָּׁבְעוּ לִי כֻלְּכֶם שְׁבוּעָה חֲמוּרָה,
אֲשֶׁר אִם-נִפְגּשׁ בְּדַרְכֵּנוּ עֶדְרֵי בָקָר אוֹ צֹנֶה,
אִישׁ מִכֶּם לֹא יָזִיד בִּזְדוֹן-לְבָבוֹ הַגָּדוֹל 
יָדוֹ לִשְׁלֹחַ בְּשׁוֹר-פָּר אוֹ בְּכִבְשָׂה לְשָׁחְטָם, אַךְ בְּשַׁלְוָה
יֹאכַל מִצֵּדָה הֵבִיאָה לִי קִירְקֵי בַּת-הָאַלְמָוֶת'.

------------------
חַי וּבֵין כָּל-הַחֲלוּצִים הוּא נִלְחָם בַּטְּרוֹיִים בְּכֹחַ. 
נִלְחֲמוּ הַרְחֵק מֵאֵלֶּה, וְאַף אִם-רָאוּ רֵעֵיהֶם
נוֹפְלִים חֲלָלִים וְנָסִים, כִּי כֵן הָיָה לָמוֹ דְבַר נֶסְטוֹר,
בְּעוֹרְרוֹ אוֹתָם לַקְּרָב מֵאֵצֶל הַסְּפִינוֹת הַשְּׁחוֹרוֹת.
כָּכָה סָעַר הַקְּרָב כָּל-אוֹתוֹ הַיּוֹם וְהַקָּטֶל.
עָיְפוּ בִרְכֵּיהֶם וְשׁוֹקֵיהֶם מֵעֹצֶר הֶעָמָל וְהַזֵּעָה, 
כָּשְׁלוּ רַגְלֵיהֶם מִתָּחַת; עֵינֵיהֶם וּזְרוֹעוֹתֵיהֶם
לֻכְלְכוּ בְדָמִים, נְגֹאֲלוּ כָּל-הַנִּלְחָמִים בַּשָּׂדֶה

------------------
דָּמָיו הַשְּׁחוֹרִים, וְשֹׁרֶשׁ מְרִירִי מֵקֵל מַכְאוֹבוֹת
נָתַן מִמַּעַל, בְּיָדָיו שְׁחָקוֹ, וַיְכֻלּוּ מַכְאוֹבָיו;
קָרַם הַפֶּצַע וַיִּבָשׁ, וַיַּעַמְדוּ דָמָיו מִקְּלֹחַ.
שִׁיר שְׁנֵים עָשָׂר: הַמִּלְחָמָה אֵצֶל הַחוֹמָה
כָּכָה אָז רִפֵּא בָאֹהֶל בְּנוֹ שֶׁל-מֶנֵּיטְיוֹס הָאַדִּיר
אֶת אֶבְרִיפִּילוֹס הַנִּפְצָע; וּטְרוֹיִים נִלְחָמִים בְּאַרְגֵּאִים,
גְּדוּדִים גְּדוּדִים נִלְחָמוּ. כִּמְעַט וְלֹא עָמְדוּ לְמַחֲסֵה
עֹז לַדַּנָּאִים הַתְּעָלָה כָרוּהָ וְהַחוֹמָה הָרְחָבָה

------------------
וַיֹּאמֶר בְּלִבּוֹ לַחְדֹּר לְסוֹד הַמָּוֶת,
לָרֶדֶת-שְׁאוֹל תַּחְתִּית אֶל הֵיכַל אִירְקָלָה,
לִרְאוֹת אֶת-אֶנְגִּידוּ, לְדָרְשׁוֹ אֶל גּוֹרַל הַמֵּתִים.
וַיִּקְרָא לָאוֹבוֹת וְלַיִּדְּעוֹנִים:
"הַעֲלוּ לִי אֶת-אֶנְגִּידוּ,
הַגִּידוּ לִי, אֵיכָה אֶרְאֶה אֶת-צֵל אֶנְגִּידוּ
וְאֶדְרְשֶׁנּוּ לְגוֹרַל יוֹרְדֵי-דוּמָה."
עָנָה לוֹ הַכֹּהֵן הַגָּדוֹל מֵאֶחָיו:
"גִּלְגָּמֶשׁ, אִם יֵשׁ אֶת-נַפְשְׁךָ לָרֶדֶת שְׁאוֹל-תַּחְתִּית,
אֶל מִשְׁכְּנוֹת אֱלֹהֵי-הַמֵּתִים הַגָּדוֹל,
בְּגָדִים צוֹאִים תִּלְבָּשׁ,

------------------
הִנֵּה זֶה קִבְרוֹ שֶׁל-אָדָם, שֶׁמֵּת לִפְנֵי עִדָּן וְעִדָּנִים,
עָלָה בִגְבוּרָה עַל-אֶחָיו, וְהֶקְטוֹר הַנֶּהְדָּר הִכָּהוּ! 
כָּכָה אָז יֹאמַר הָאוֹמֵר, וְהָיְתָה תְהִלָּתִי לְעוֹלָמִים".
כָּכָה הִבִּיעַ; וְהֵם הֶחֱרִישׁוּ, נֶאֶלְמוּ דוּמִיָּה;
יָרְאוּ לְהַסְכִּים לִדְבָרָיו אַף בּוֹשׁוּ לִדְחוֹת תְּבִיעָתוֹ.
שָׁהָה מְעַט קָט מֶנֶּלָּאוֹס, וַיָּקָם וַיְדַבֵּר אֲלֵיהֶם,
גּוֹעֵר בָּהֶם וּמוֹכִיחָם, כִּי נִשְׁבַּר בּוֹ לִבּוֹ וְנֶאֱנָח: 

------------------
מִתְיָרֵא אַתָּה, שֶׁמָּא לֹא יִמְצָא לָךְ?
חֲמִשָּׁה נַחְנוּ – דַּי לָנוּ בְּחָמֵשׁ.
רוֹמָאִי, כַּלֶּךְ-לְךָ מִכָּאן!
וְאִם אָיִן?
כַּלֶּךְ-לְךָ מִכָּאן!
הֵם רַבִּים פֹּה.
כְּלוּם דָּבְקָה חַרְבְּךָ לִנְדָנָהּ?
שִׁמְעוֹן, חֲדַל: שִׁכּוֹרִים הֵם.
הֲיָא, הַבָּחוּר, סֹב!
נֹכַח אֱלֹהִים דַּרְכְּכֶם!
יְהוּדִי חָצוּף, דֹּם! מָה אַתָּה מְחַפֵּשׂ?
צָפַנְתָּ פִּגְיוֹן? יוּסְטוּס, טֹל חֲנִיתִי!
הָבָה וְאֶבְדֹּק בְּחֵיקוֹשֶל הַלָּז.
גַּם אֲנִי אֶבְדֹּק – בְּחֵיק השּׁחַרְחֶרֶת.
אוֹי, אֲבוֹי, הַצִּילוּ!

------------------
יוֹם תִּתְגַּל כְּכַלְבָּה חֲצוּפָה בְעוֹנָתָהּ,
וְשִׁכּוֹרָה מִשֵּׁכָר מְגַמְגֶּמֶת בִּלְשׁוֹנָהּ
תָּשִׂיחַ לְךָ בִתְּךָ אֲשֶׁר אָהַבְתָּ
אֶת נַאֲפוּפֶיהָ…
זֹאת תְּהִי נִקְמָתֵנוּ!
וּתְחִי נִקְמָתֵנוּ –
וְדוֹר יַנְחִילֶנָּה לְדוֹר! – – –
------------------
עִשְׁתָּר נָתְנָה קוֹל כַּיּוֹלֵדָה בַחֲבָלֶיהָ,
נָהֲמָה בִיפִי-קוֹלָהּ הַגְּבִירָה בָאֵלִים:
"הָיְתָה טִיט-יָוֵן הָאָרֶץ הַיָּפָה לְפָנִים,
כִּי אֲנִי רַע יָעַצְתִּי בְסוֹד-הָאֱלֹהִים.
אֵיכָה צִוִּיתִי רָע בְּקֶרֶב הָאֵלִים?
אֵיכָה אָמַרְתִּי לְשַׁחֵת אֶת-כָּל-הָאָדָם?
הֲלָזֹאת יָלַדְתִּי, טִפַּחְתִּי בְנֵי-אֱנוֹשׁ,
וִימַלְאוּ אֶת-הַיָּם כִּשְׁגַר-דָּגָה?"
הָאֲנוּנָקִים הָאֵלִים אִתָּהּ יַחְדָּו יִבְכָּיוּ,
כְּפוּפִים יָשְׁבוּ הָאֵלִים, הֵילִילוּ,
מִגֹּדֶל מַכְאֹבָם סֻגְּרוּ שִׂפְתֵיהֶם.

------------------
מֵעֲצָתִי, כַּאֲשֶׁר עִם-לְבָבִי מֵאָז וְעַד עַתָּה, 
גַּם לְמִן-הַיּוֹם, בּוֹ גָזַלְתָּ אַתָּה, זְרַע זֶבְס, אֶת-בַּת-בְּרִיסֵס
יְפַת-הַלְּחָיַיִם מֵאֹהֶל אֲכִיל קַל-הָרֶגֶל הַכּוֹעֵס,
לֹא כִלְבָבֵנוּ אֲנָחְנוּ, אַף לֹא כַעֲצָתִי, כִּי הַרְבֵּה
בְּךָ הַעִידוֹתִי; אַךְ לִבְּךָ הַגֵּאֶה מְאֹד הוּא הֱסִיתְךָ
חַלֵּל אֶת-כְּבוֹדוֹ שֶׁל-גִּבּוֹר מְאֹד יָקָר בְּעֵינֵי הָאֵלִים. 
אֶשְׁכַּר כְּבוֹדוֹ גָזַלְתָּ מִמֶּנּוּ; וְעַתָּה נִוָּעֵץ,
אֵיזֶה הַדֶּרֶךְ נְכַפֵּר אֶת-פָּנָיו בִּתְשׁוּרוֹת מַחְמַדִּים

------------------
יַעַן כִּי-פָנָה אֵלֶיהָ מִכָּל-בְּנֵי-הָאֵלִים רִאשׁוֹנָה.
נָפְחָה הָעֹז וְהַכֹּחַ בְּבִרְכָּיו וּבִכְתֵפָיו,
נָטְעָה בְלִבּוֹ אֶת-עָזְמַת הַזְּבוּב וְאֶת-עַזּוּת פָּנֵיהוּ, 
אֲשֶׁר אִם-יַבְרִיחוּהוּ מִבְּשַׂר בְּנֵי-אָדָם – שׁוֹב יָשׁוּב,
עוֹמֵד וּמוֹסִיף וְנוֹשֵׁךְ, כִּי נָעַם לוֹ דַם בְּנֵי-אָדָם, –
כָּכָה נִמְלָא גַּם לִבּוֹ הַקּוֹדֵר עַל-גְּדוֹתָיו הָעָזְמָה.
שָׁב אֶל-גְּוִיַּת פַּטְרוֹקְלוֹס וַיָּנֶף הָרֹמַח הַמַּזְהִיר.
הָיָה אִישׁ בֵּין הַטְּרוֹיִים – פּוֹדֵס שְׁמוֹ, בְּנוֹ שֶׁל-אֵאֶטְיוֹן, 

------------------
נַפְשְׁךָ לָשׁוּב לְבֵיתְךָ, וְגַם אֶתֵּן דֹּפִי בְּכָל-אָדָם
מַכְנִיס אוֹרֵחַ, שֶׁדַּרְכּוֹ מַפְרִיז בְּאַהֲבָה רַבָּה, 
מַפְרִיז בְּמַשְׂטֵמָה, וְהַדֶּרֶךְ הַנְּכוֹנָה –הַכֹּל בְּמִדָּה.
מִדָּה רָעָה גַם זוֹ וְגַם זוֹ: לְהָאִיץ בְּאוֹרֵחַ
אֲשֶׁר לֹא יֹאבֶה לָלֶכֶת וְלַעֲצֹר הָאִישׁ אֲשֶׁר יִרְצֶה.
שַׁמֵּשׁ אוֹרֵחַ שׁוֹהֶה וְאֵת הֶחָפֵץ לָלֶכֶת שַׁלֵּחַ.
עַד שֶׁאָבִיא לְרִכְבְּךָ מַתְּנוֹת-הַיְּקָר פֹּה תְחַכֶּה, 
תִּרְאֵן בְּעֵינֶיךָ אַתָּה, וְאָנֹכִי אֲצַוֶּה הַשְּׁפָחוֹת

------------------
"אֲחוֹתִי, יַעְכְּרֵךְ צוּרֵנוּ!
גַּם סוּסִי הַטּוֹב טָבְחוּ יָדַיִךְ,
גַּם גַּזִּי נִחַרְתְּ בְּגַן-הַיָּרֶק;
אֶפֶס עַל שׁוּם מָה שָׁחַטְתְּ הַיָּלֶד?"
לוֹ לָאָח עָנְתָה בְּדִמְעוֹתֶיהָ:
"בְּחַיַּי, אָחִי, כִּי לֹא אָנֹכִי,
בְּחַיֶּיךָ וּבְחַיַּי נִשְׁבַּעְתִּי.
וְאִם לִשְׁבוּעָתִי לֹא תַּאֲמִינָה,
הַשָּׁדֶה הַצַּח נָא הוֹצִיאֵנִי,
אֶל זַנְבוֹת סוּסִים זְרִיזִים קָשְׁרֵנִי,
וְיִקְרְעוּ בְּשָׂרִי הַצַּח מִשָּׁלֶג
לְאַרְבָּעָה שָׁם קְרָעִים קָרֹעַ."
לָהּ אֲזַי לֹא הֶאֱמִין אָחִיהָ.

------------------
בְּפִי הַטּוּרְסִים – “מוּעָקָה”, “נֶפֶשׁ הַיּוֹם” – בְּפִי הָאֶלְבִּים,
“מִפְלַט-הָרוֹם” בְּפִי הַנַּנָּסִים.
טוֹר:
עֲנֵנִי, אַלְוִיס, כִּי, דוֹמַנִי, לֹא נֶעְלַם
מִמְּךָ פֵּשֶׁר-דָּבָר – כָּל הַיֵּשׁ; –
מַה שְׁמוֹתָיו שֶׁל יָם, בּוֹ עוֹבְרִים הָאָדָם,
מַה שְּׁמוֹ בְּכָל הָעוֹלָמוֹת?
אַלְוִיס:
בְּפִי בְּנֵי-אָדָם – יָם, בְּפִי אֵלִים – אֲגָם,
בְּפִי שֵׁבֶט הַוָּנִים – מִשְׁבָּר,
“בֵּית-הַצְּלוֹפוֹת” – בְּפִי הָעֲנָקִים, בְּפִי הָאֶלְבִּים – “חֹמֶר-שְׁתִיָּה”.
נַנָּסִים יְכַנּוּהוּ “עֹמֶק”.
טוֹר:

------------------
לְרַבּוֹת שַׁבָּתוֹת וְחַגִּים, – אָדָם זֶה מָה הוּא שׁוֹתֶה?
כָּל מָה שֶׁשּׁוֹתֶה בַחֹל, וְטוֹב עָלָיו תָּמִיד הַמַּשְׁקֶה.
אֶלָּא לְעִתִּים יֵשׁ אֲשֶׁר הוֹלֵךְ בֶּן-אָדָם וְתָר לוֹ
לִכְבוֹד הֶחָג מִין מַשְׁקֶה חָדָשׁ יָקָר מִמֶּנּוּ,
דְּבַר-מַה שֻׁפְרָא דְשֻׁפְרָא; כָּךְ מְקֻבְּלָנִי מֵאַבָּא,
שָׂרִים מֵאֻמּוֹת הָעוֹלָם, אַנְשֵׁי שְׂרָרָה, אֲצִילִים,
הֵמָּה בַּעֲלֵי-מַרְתְּפִים וְיֵינָם שָׁמוּר בְּגִיגִיּוֹת
כַּמָּה וְכַמָּה שָׁנִים, נְתוּנִים בְּסִמָּנִים, בְּגֻשְׁפַּנְקָה,

------------------
עֵינָיו נִמְלְאוּ דָּמִים וְשׁוּב הִשְתַּלְשֵׁל כָּל גּוּפוֹ;
הֵרִים אֶת רַגְלָיו קִדְמִיּוֹת, הֵנִיף אֶת הָאֲחוֹרִיּוֹת,
פָּשַׂק צִפָּרְנָיו הַחַדּוֹת וְהֶעֱרָה בְּחִיּוּךְ-מִפְלֶצֶת
טוּרֵי שִׁנָּיו הַצַּחוֹת וְנָפְלָה לְשׁוֹנוֹ מִבֵּינוֹת
לְשִׁנָּיו שֶׁאָרְכוּ לְפֶתַע – תְּפוּחָה, אֲרֻכָּה, מַכְחִילָה,
נִשְׁאֲרָה תְּלוּיָה מְשֻׁרְבָּבֶת. צְמַרְמֹרֶת דַּקָּה שֶׁבְּדַקּוֹת
עָבְרָה הִקִּיפָה הַגּוּפָה וְכָל שַׂעֲרוֹתֶיהָ סָמָרוּ.
שׁוּב הִתְכּוֹפְפָה, הִתְעַקְּלָה, וְשׁוּב יָרְדָה מַטָּה בְּכֹבֶד,

------------------
הַשָּׂדֶה רְחַב-הַיָּדַיִם
הָרוּסִים חָצוּ בְּגֶדֶר-
מָגִנֵּי-תּוֹלָע וָשֶׁלֶט,
שׁוֹחֲרִים לְהֶדֶר לָמוֹ,
לַנְּסִיכִים הוֹד וְתִפְאָרֶת.
וּבַחֲמִישִׁי בַּבֹּקֶר
כְּבָר רָמְסוּ אֶת הַפּוֹלוֹבְצִים,
אֶת-כָּל-מַעַרְכוֹת הַשָּׁקֶץ.
וּבָעֲרָבָה נָפוֹצוּ
כְּחִצִּים עָפִים מִקָּשֶׁת;
נָהֲגוּ אִתָּם בַּשֶּׁבִי
בְּנוֹת-פּוֹלוֹבְצִים יְפוֹת-תֹּאַר
וְאִתָּן זָהָב וָמֶשִׁי,
וּקְטִיפָה יִקְרַת-הָעֵרֶךְ.
בִּרְדִידִים, פַּרְוָה וְאַדֶּרֶת,
וּבְכָל-מִין רִקְמוֹת-פּוֹלוֹבְצִים
סָלְלוּ, גָּשְׁרוּ הַגֶּשֶׁר

------------------
אֵיפֹה הָיִיתָ נָע וָנָד, וְעַד אֵילוּ מְדִינוֹת-
אָדָם הִגַּעְתָּ, וְקָרָאתָ בְּשֵׁם כָּל-הַגּוֹיִם וְהֶעָרִים,
גַּם אֶת-אַכְזְרֵי הַלֵּב, גּוֹי פֶּרֶא וְצֶדֶק לֹא יֵדָע, 
גַּם אֶת-מַכְנִיסֵי הָאוֹרְחִים, הַנְּבוֹנִים וְיִרְאֵי הָאֵלִים.
הַגֵּד שַׁלָּמָה תִבְכֶּה, נַפְשְׁךָ תֶּאֱבַל מָרָה
מִדֵּי שָׁמְעֲךָ מְנת-חֶלְקָם שֶׁל-הָאַרְגֵּאִים וְעִיר אִלְיוֹן?
אוֹתָהּ גָּזְרוּ הָאֵלִים וְהֵמָּה חָרְצוּ עַל-אָדָם
אָבְדָן לְמַעַן יוֹסִיף וְיִחְיֶה בַּשִּׁירָה לְדוֹר יָבֹא. 

------------------
יָצְאָה אֵשׁ עַל פְּנֵי הַצּוּרִים,
וַיִּתַּמֵּר עָשָׁן כָּבֵד,
עוֹלֶה וּבָאֲוִיר נִדָּף,
עוֹלֶה מִתּוֹךְ הַלֶּהָבָה.
נִגְּשָׁה בַּעֲלַת-פּוֹחְיוֹלָה
לַעֲשׂוֹת אֶת הַמַּטְעַמִּים:
וַיֵּהֹמּוּ כָּל הַדְּוָדִים,
וַתִּשְׁרֹקְנָה הַקַּלָּחוֹת;
חַלּוֹת-לֶחֶם גְּדוֹלוֹת אָפְתָה,
הַרְבֵּה דַּיְסָה אָז הֵכִינָה –
כָּל זֶה בְּעַד הֲמוֹן הַקְּרוּאִים,
כָּל זֶה בְּעַד הֲמוֹן הַבָּאִים
אֶל הַמִּשְׁתֶּה בְּפּוֹחְיוֹלָה.
וְעַל הַשִּׁפְחָה פָּקְדָה לַזְמִין
אֶל הַמִּשְׁתֶּה, אִישׁ לֹא יֶחְסָר,

------------------
לִגְדוֹלוֹת, כִּי לָהֶן נוֹצַרְתִּי בְגִיחִי
מֵרֶחֶם אִמִּי. אִמִּי, לֹא זָכִית
לִרְאוֹתי בְכָךְ, לרְאוֹתִי בְּהַדְרַת מֶלֶךְ
וְעַל לַהַב סֵיפִי חֵרוּת עַם יִשְׂרָאֵל.
עוֹד הַיּוֹם גָּדוֹל, עוֹד המְּלָאכָה רַבָּה.
יְרוּשָׁלַים, עֵבֶר-הַיַּרְדֵּן, גְּלִיל-הַגּוֹיִם –
אֶת כֻּלָם אֶאֱסֹף, וִיהוּדָה תִּשְׁכֹּן
לָבֶטַח כְּבִימוֹת דָּוִד וּבֵית חַשְׁמוֹנָאִים
מִדָּן וְעַד בְּאֵר-שֶׁבַע, לִי יְכַחֲשׁוּ
פַּרְלָמֶנְטוֹרֵי רוֹמָא, שְׁלִיחֵי פַרְתִּים.
עֲקִיבָא, אֲנִי אֶבְנֶה, אֶבְנֶה בָיִת.

------------------
עַתָּה גַם אִישׁ לֹא יִמָּלֵט מִמָּוֶת, כָּל-אֵלֶּה שֶׁיַּסְגִּיר
אוֹתָם בְּיָדִי הָאֵל וְנֶגְדָּה עִיר אִלְיוֹס הַקְּדוֹשָׁה, –
אִישׁ מִן-הַטְּרוֹיִים, וְאַף כִּי מִיַּלְדֵי פְּרִיאַמּוֹס הַמּוֹשֵׁל! 
מוּתָה, חֲבִיבִי, גַּם אַתָּה! שַׁלָּמָה זֶה תַרְבֶּה תְקוֹנֵן?
הִנֵּה מֵת גַּם פַּטְרוֹקְלוֹס הַטּוֹב וְהַגִּבּוֹר מִמֶּךָּ.
שָׂא נָא עֵינֶיךָ וּרְאֵה, מַה-יָּפְיָפִיתִי, מַה רַמְתִּי.
הִנֵּה גַם אָבִי בַנְּדִיבִים, וְאִמִּי הוֹרָתִי בַּת-אֵלִים;

------------------
לְמַעַן יִירָאוּ סוֹף-סוֹף, וְחָדְלוּ מִשַּׁלַּח בְּנֵי-אָדָם,
אוּלָם אֶת-עִירָם אֲנִי אַקִּיפֶנָּה מִסָּבִיב הַר גָּדוֹל".
הֵשִׁיב אֲמָרָיו לוֹ זֶבְס כּוֹנֵס-הֶעָבִים וַיְדַבֵּר:
"אֲבָל, יַקִּירִי, דּוֹמַנִי, תֵּיטִיב אִם-תַּעֲשֶׂה כָּכָה:
בְּבֹא הָאֳנִיָּה וְקָרְבָה עַד לִפְנֵי הָעִיר וְרָאוּהָ 
כָּל-הָעַמִּים, הָפְכֶנָּה בְּקִרְבַת הַנָּמֵל לְאֶבֶן,
דּוֹמָה לִסְפִינָה מְהִירָה, לְמַעַן יִשְׁתּוֹמְמוּ עֶליהָ
כָּל-בְּנֵי-אָדָם, וְהָעִיר תַּקִּיפֶנָּה הַר גָּדוֹל".

------------------
שֶׁל נָשִׁים: לֵאמֹר לֹא פָּעַלְתִּי אָוֶן.
מִי פָּנִים אֵלֶּה?
אֵי אִישֵׁךְ?
לֵידִי מֶקְדּוּף
מֻבְטְחַנִי, לֹא בְמָקוֹם לְלֹא-קֹדֶשׁ
שָׁם יִמְצָאֶנּוּ אִישׁ אֲשֶׁר כְּמוֹתְךָ.
הוּא בּוֹגֵד.
שֶׁקֶר אַתָּה דוֹבֵר,
נָבָל פְּרוּעַ רֹאשׁ!
 מָה, בֵּיצָה!
שְׁגַר בּוֹגֵד בָּגֶד!
אִמָּא, הֲרָגַנִי.
הִמָּלְטִי, אָנָּא 
מַלְקוֹלְם
צֵל בּוֹדֵד הָבָה נִמְצָא לָנוּ וְשָׁם
לִבֵּנוּ נוּגֶה יִבְכֶּה.
מֶקְדּוּף
מוּטָב וְנֹאחַז
בְּיָד חֲזָקָה חֶרֶב-מָוֶת וְנִלָּחֵם
כְּאַנְשֵׁי-לֵב בְּעַד זְכִיּוֹתֵינוּ נָפָלוּ.

------------------
מָאֵן יְמָאֵן הַלָּז לַעֲצֹר בְּאַפּוֹ, חֲמָתוֹ
הוֹלְכָה מִתְלַקְּחָה וּגְדוֹלָה, וְיִבְחַל גַּם-בְּךָ גַם-בַּתְּשׁוּרוֹת.
בְּעַצְמְךָ שִׁית תָּשִׁית עֵצוֹת בִּצְבָא הָאַרְגֵּאִים וְשָׁפַטְתָּ, 
כֵּיצַד תַּצִּילָה הַסְּפִינוֹת וְאֶת-נֶפֶשׁ כָּל-עַם הָאֲכַיִּים;
הִנֵּה כֵן אִיֵּם עָלֵינוּ: עִם-שַׁחַר מוֹפִיעַ יַסִּיעַ
יָמָּה אֶת-כָּל-אֳנִיּוֹתָיו הַקְּמוּרוֹת מֻקָּפוֹת-הַמְּשׁוֹטִים.
גַּם לָאֲחֵרִים הוּא יָעַץ, כִּי כֻלָּם יַפְלִיגוּ בַסְּפִינוֹת

------------------
פָּרַח קַו שָׁחוֹר עַל מִצְחוֹ – וַיִּרְאוּ הָעָם וַיִּשְׂחָקוּ.
יוֹסְל הַבַּדְחָן לָבָן, וְיוּקְל הוֹלֵךְ וּמַשְׁחִיר.
(הֶעֱרִים יוֹסְל לַמְּשָׁרֵת וַיִּמְשַׁח אֶת-קַרְקַע הַפִּנְכָּה
פִּיחַ נֵר-שַׁעֲוָה, וְהָיָה בְּנָגְעוֹ בְּקַרְקַע הַפִּנְכָּה,
נָגַע בְּזֶרֶת וּקְמִיצָה וּבְפָנָיו נָגַע בָּאֶצְבַּע).
וְכַאֲשֶׁר יִשְׁחֲרוּ פָּנָיו כֵּן יִגְדַּל הַשְּׂחוֹק וְכֵן יֶאֱמָץ.
יוּקְל מַבְלִיט אֶת-עֵינָיו לָדַעַת לַשְּׂחוֹק מַה-זֶּה עוֹשֶׂה?
עַד שֶׁהִכְנִיסוּ לָאֹהֶל הַמָּרַק הַמַּעֲלֶה אֵדוֹ.

------------------
וְגַם אֲנִי, מִתּוֹךְ בִּלְבּוּל גָּדוֹל –
בִּלְבּוּל דַּעְתִּי שֶׁלִּי – כָּלִיל שָׁכָחְתִּי.
מַה מַּעֲשָׂיו?
אָכֵן, גְּבִרְתִּי, הוּא נִלְחָם בַּשָּׂטָן עַד כַּמָּה שֶׁאֶפְשָׁר לוֹ לְאָדָם בְּמַצָּבוֹ שֶׁלּוֹ לְהִלָּחֵם בּוֹ.
הִנֵּה בְיָדִי מִכְתָּב אֲשֶׁר כָּתַב לָךְ.
עוֹד בַּבֹּקֶר הָיָה עָלַי לְתִתּוֹ לָךְ; אֶלָּא, הֱיוֹת שֶׁאֵין אִגַּרְתּוֹ שֶׁל מְטֹרָף אֶבַנְגֶּלְיוֹן, הֲלֹא אַחַת הִיא מָתַי שֶׁמּוֹסְרִים אוֹתָהּ.
פְּתַח אֶת הַמִּכְתָּב וּקְרָא.

------------------
לוּאִיזוֹן אָבִי, סְלִיחָה! אַרְגַּן לֹא, לֹא! לוּאִיזוֹן אָבִי מַחְמַדִּי, אַל תַּלְקֵנִי.
אַרְגַּן אֲבָל תִּלְקִי.
לוּאִיזוֹן בְּשֵׁם אֱלֹהִים, אָבִי, אַל נָא תַלְקֵנִי.
אַרְגַּן הִנֵּה! הִנֵּה! לוּאִיזוֹן הוֹי, אָבִי, פְּצַעְתַּנִי, חֲדָל! אֲנִי מַתִּי.
אַרְגַּן אַלְלַי! מַה לָּךְ, לוּאִיזוֹן? לוּאִיזוֹן! הוֹי, אֵלִי! לוּאִיזוֹן! אוֹיָה, בִּתִּי, בִּתִּי! הוֹי אָב אֻמְלָל שֶׁכְּמוֹתִי.
בִּתִּי הַיְּקָרָה מֵתָה.

------------------
כִּי אֲכִילֵס עוֹד קוֹצֵף, וְהוּא הוּא הַטּוֹב בַּגִּבּוֹרִים,
וְסוּסִים אַיִן כְּסוּסֵי בֶן-פֵּלֵס הַחַף מִכָּל-דֹּפִי. 
אֶלָּא שֶׁהָיָה אָז בָּטֵל בַּסְּפִינוֹת הַכְּפוּפוֹת וְזוֹעֵם
אֶת-אֲגַמֶּמְנוֹן בֶּן-אַטְרֵס הָרוֹעֶה לְאֻמִּים עֲצוּמִים;
הָיוּ הָעַמִּים מִתְעַלְּסִים עַל-שְׂפַת הַיָּם וּמִשְׁתַּעְשְׁעִים,
הָיוּ מַטִּילִים חֲנִיתוֹת וּרְמָחִים וְקוֹלְעִים דִּסְקָאוֹת,
זוֹרְקִים חִצִּים; וְהַסּוּסִים עוֹמְדִים אֲסוּרִים וּבְטֵלִים, 
סוּס וְסוּס אֵצֶל רִכְבּוֹ, לוֹעֲסִים לוֹטוֹס וְכַרְפָּס;

------------------
אוֹמֵר לְחַבֵּק אֶת-בִּרְכָּיו בִּתְחִנָּה, כִּי לִבּוֹ מְאֹד נִכְסַף 
לִחְיוֹת, לְהִמָּלֵט מִמַּר-הַמָּוֶת וְהַגְּזֵרָה הַשְּׁחוֹרָה.
הֵנִיף אֲכִילֵס הַנַּעֲלֶה אֶת-רָמְחוֹ הָאַדִּיר וְהָאָרֹךְ,
אָמַר לְדָקְרוֹ; אַךְ הוּא קִדְּמָהוּ וַיְחַבֵּק אֶת-בִּרְכָּיו,
כָּפַף אֶת-עַצְמוֹ, וַיַּעֲבֹר הַכִּידוֹן עַל-כְּתֵפוֹ אַךְ נִמְעַךְ
לוֹ מֵאֲחוֹרָיו בָּאָרֶץ, מִתְאַוֶּה לִבְשָׂרוֹ שֶׁל-אָדָם. 
כַּפּוֹ הָאַחַת שְׁלוּחָה חוֹבֶקֶת אֶת-בִּרְכָּיו בִּתְחִנָּה,

------------------
וְאֵינְךָ סוֹבֵל שֵׁנִי יַעֲלֶה מִבַּלְעָדֶיךָ?
הוֹי, כְּלוּם נֶחֱרָצָה,
צַיַּר אֵין-סוֹף-הַכֹּל,
נֶחֱרָצָה – כִּי כָל עֵץ אֲשֶׁר בּוֹ תְּצַיֵּר
תַּקְדִּים לִגְחֹל?
אִבִּי שִׁחֵת אֵת רְבִיבוֹ הַמְּהַבְהֵב בֶּעָפָר,
וְלִבִּי דוֹמֶה כַּיּוֹם לְמִזְרָקָה סְדוּקָה.
בָּהּ נִרְפְּשׁוּ שִׁיר דְּמָעַי הַנּוֹטְפִים בְּלִי-קֵץ
מִשְּׂעִפַּי הַלַּחִים
עַל-פְּנֵי עַנְפֵי רוּחִי הַנֶּאֱנָחִים.
כָּךְ הַדָּבָר, וּמַה-יִּהְיֶה?
אִם כֹּה מַר בְּשַׂר הַפְּרִי, מַה-טַּעַם קְלִפָּתוֹ?

------------------
כִּי מְסֻפְּקַנִי מְאֹד, / אִם יִגְמָלְךָ אִישׁ רַע
טוֹבָה תַּחַת טוֹבָה;
אַךְ לֹא כֵן אָדָם טוֹב, / הוּא יַצְלִיחַ תָּמִיד
לְחַבֶּבְךָ בִּשְׁבָחִים.
"יְדִיד-נֶפֶשׁ יְדִידְךָ, / אִם תְּגַלֶּה לוֹ בְּכָל-עֵת
אֶת מַחְשְׁבוֹתֶיךָ כֻּלָּן.
הָרָעָה בָּרָעוֹת / לֹא לִהְיוֹת לֵב-שָׁלֵם –
הָאוֹמֵר אַךְ נְעִימוֹת לֹא יִסְכּוֹן לִידִיד.
"אִיעָצְךָ, לוֹדְפַפְנִיר, / לַעֲצָתִי תִּשְׁמַע!
תִּצְמַח לְךָ טוֹבָה, כִּי תִּשְׁמַע לָהּ,
תִּהְיֶה לְךָ תּוֹעֶלֶת כִּי תְּקַבְּלֶנָּה:

------------------
שִׁשָּׁה יָמִים וְשִׁבְעָה לֵילוֹת יְדָעָהּ אֶנְגִּידוּ
וַיִּרְוֶה דּוֹדִים עִם הַנַּעֲרָה הַקְּדֵשָׁה.
וַיְהִי כַּאֲשֶׁר שָׂבַע אֶנְגִּידוּ אֶת חֲמוּדוֹתֶיהָ
וַיָּשֶׂם אֶת פָּנָיו וַיַּשְׁקֵף עַל-פְּנֵי הָעֲרָבָה,
הִתְבּוֹנֵן לִרְאוֹת אֶת הַחַיָּה.
רָאוּהוּ הַחַיּוֹת וַיָּנוּסוּ מִפָּנָיו,
חַיַּת-הַשָּׂדֶה חַתָּה, נִרְתְּעָה לְאָחוֹר.
וַיִּתְמַהּ אֶנְגִּידוּ, עָמַד עַל-עָמְדוֹ כְּנֶעֱקָד,
וַיָּפוּגוּ בִרְכָּיו, כִּי נָס מִקְנֵהוּ,
תַּשׁ כֹּחַ אֶנְגִּידוּ וַיְחַסֵּר סַעֲרוֹ.

------------------
גּוֹיֵי אוּרוּךְּ שִׁית שָׁתוּ עָלָיו,
לוֹ עַמִּים הִשְׁתַּחֲווּ, נָשְׁקוּ אֶת רַגְלָיו.
וַאֲחַבְּקֵהוּ כְּחַבֵּק אֶת הָאִשָּׁה,
הֲפַכְתִּיו עַד שֶׁעָלִיתִי עָלָיו,
הִשְׁלַכְתִּיו לְמַרְגְּלוֹתָיךְ.
וְאַתְּ אִמַּצְתְּ אוֹתוֹ לְבֵן, הִצַּבְתִּיו עַל-יָדִי."
רִישָׁת-נִינְלִיל הַמְּלֵאָה אֶת הַחָכְמָה וְאֶת הַדַּעַת
אָמְרָה לַאדוֹנָהּ,
רִישָׁת-נִינְלִיל הַמְּלֵאָה אֶת הַחָכְמָה וְאֶת הַדַּעַת
אָמְרָה לְגִּלְגָּמֶשׁ:
"גִּלְגָּמֶשׁ, אֲשֶׁר עָמְדוּ כוֹכָבִים בַּשָּׁמָיִם,

------------------
אֲבָל יִדְפֹּק הַלָּה כְּמוֹ שֶׁצָּרִיךְ, הִנְנִי עָלֶיךָ וְדָפַקְתָּ, כְּמוֹ שֶׁאֲנִי מְצַוֶּה לָךְ.
דֹּפֶק זֶה מֵעֵז פָּנָיו.
רוֹאֶה אֲנִי, שֶׁאֵינוֹ יוֹדֵעַ עֲדַיִן אוֹתִי.
מִי הוּא רוֹפְאֶךָ? אַרְגַּן מַר פּוּרְגוֹן.
טוּאַנֶטָה הַלָּה אֵינוֹ רָשׁוּם אֶצְלִי בַּסֵּפֶר בֵּין הָרוֹפְאִים הַגְּדוֹלִים.
אֵיזוֹ מַחֲלָה חָלָה אֲדוֹנִי לְפִי דְבָרָיו שֶׁל זֶה? אַרְגַּן אוֹמֵר הוּא, כִּי חָלִיתִי בְּמַחֲלַת הַכָּבֵד.
וַאֲחֵרִים אוֹמְרִים, כִּי חוֹלֵה-טְחוֹל אָנִי.

------------------
אֶתְמוֹל – כַּחֲלֹף עֶשְׂרִים יוֹם נִמְלַטְתִּי מִשֹּׁד יָם הֶעָכוֹר, 
נָשׂא נְשָׂאוּנִי מִשְׁבָּרִים וְסַעֲרוֹת-עֹז דְּחָפוּנִי
מִנִּי אוֹגִיגְיָה הָאִי, וְהֵנָּה טִלְטְלַנִי הַדֵּימוֹן
לָשֵׂאת בַּתְּלָאוֹת גַּם פֹּה. הֵן לֹא תִכְלֶינָה, דּוֹמַנִי,
לְעוֹלְמֵי-עַד, כִּי הָאֵלִים יוֹסִיפוּ כָהֵנָּה וְכָהֵנָּה!
אָנָּא רַחֲמִינִי, הַגְּבִירָה; וּכְגָבְרִי עַל-תְּלָאוֹת לְמַכְבִּיר, 
אוֹתָךְ רָאִיתִי רִאשׁוֹנָה וּבְיַעַן אֵין אִישׁ אֵדָעֶנּוּ
בֵּין בְּנֵי-הָאָדָם הַדָּרִים בָּאָרֶץ הַזֹּאת וּבָעִיר בָּהּ.

------------------
קְטֵסְיוֹס בְּנוֹ שֶׁל-אוֹרְמֶנּוֹס הַגֶּבֶר הַנִּמְשָׁל-אֶל-אֵלִים,
אָבִי, הוּא הָיָה הַמּוֹלֵךְ בְּאוֹתָן הֶעָרִים, בַּשְּׁתָּיִם.
בָּאוּ לְשָׁם אֲנָשִׁים כְּנַעֲנִים יוֹרְדֵי-הַיָּם מְצֻיָּנִים, 
נוֹכְלִים, וְאִתָּם בַּסְּפִינָה הַשְּׁחוֹרָה מַחֲמַדִּים לְאֵין מִסְפָּר.
הָיְתָה בְּבֵיתוֹ שֶׁל-אָבִי אִשָּׁה כְּנַעֲנִית אַחַת
יָפָה וּגְבוֹהַת-הַקּוֹמָה, חֲכָמָה בְּמַעֲשֵׂה יָדָיִם.
אוֹתָהּ הִתְעוּ הַכְּנַעֲנִים אַנְשֵׁי הַתְּכָכִים מֵעוֹלָם.
הָיְתָה כוֹבֶסֶת עַל-יַד הָאֳנִיָּה, שָׁכַב בַּתְּחִלָּה 

------------------
חָפְצָה אִמּוֹ לְהַזְהִירוֹ,
רָצְתָה לַעֲצֹר בּוֹ הַסַּבְתָּא:
"אַל נָא תַּעֲלֶה, מַחְמַדִּי,
בְּנוֹף פּוֹחְיוֹלָה וְחַוּוֹתֶיהָ;
אַל נָא תֵּלֵךְ מִבְּלִי קְסָמִים,
מִבְּלִי חָכְמָה הַכֹּל תּוּכַל
אֶל הַכִּירוֹת בְּנוֹף פּוֹחְיוֹלָה
וְאֶל שְׂדוֹת מִזְרַע הַלַּפְּלַנְדִּים,
כִּי לַפְּלַנְדִּי יַגְלֶה אוֹתְךָ
אֶל הָאֶבֶן הַיּוֹקֶדֶת."
עָנָה אָמַר לֶמִנְקֵינֶן:
"קָסֹם קָסְמוּ לִי הַקּוֹסְמִים,
נִחֲשׁוּ לִי מְנַחֲשִׁים אֵלֶּה
וּבִלְחָשִׁים לִי הִתְחַכְּמוּ
לַטְבִּיעֵנִי בִּיוֵן-בִּצָּה,

------------------
כְּסֶלַע-מִדּוֹת הָיָה לִי מַשָּא בְשָׂרִי,
שִׁנָּה, הָפַךְ פָּנַי וְהָיוּ זְרוֹעוֹתַי כַּנְפֵי-צִפּוֹר:
"הַעֲמֵק, הַעֲמֵק וְרֵד עַד לְמִשְׁכְּנוֹת צַלְמָוֶת,
אֶל מִשְׁכְּנוֹת אִירְקָלָה.
רֵד מְעוֹנָה, כָּל-בָּאֶיהָ לֹא יְשׁוּבוּן,
לֵךְ בַּדֶּרֶךְ, אֲשֶׁר לֹא תִסֹּב.
בֹּאָה בַבַּיִת, אֲשֶׁר אֵין אוֹר לַיּוֹשְׁבִים בּוֹ,
עָפָר מִן הָאֲדָמָה מַאֲכָלָם וְחֹמֶר טַרְפָּם,
כַּצִּפּוֹר יִלְבְּשׁוּ נוֹצוֹת, יַעֲטוּ כְנָפָיִם.
"בָּאתִי לְמִשְׁכְּנוֹת תַּחְתִּית-אֲדָמָה,

------------------
הֲלֹא אֵין בַּיִת אֲשֶׁר אֵין שָׁם עֶבֶד
שָׂכַרְתִּי לִי. מָחָר אֲנִי מַשְׁכִּים
וְאֶדְרֹש אֶל הַקּוֹסְמוֹת הָאֲחֵרוֹת,
תְּגַלֶּינָה יוֹתֵר, כִּי עָלַי לָדַעַת
גַּם אֶת הָרַע בָּרָעוֹת בְּאֶמְצָעִים רָעִים.
לִי הַכֹּל מֻתָּר, אִם אַךְ לְטוֹבָתִי.
אֲנִי כְּבָר הֶעֱמַקְתִּי לִטְבֹּל בְּדָם,
וְאִם אֶחְדַּל וְאֶחֱצֶה – יִהְיֶה שׁוּבִי כְבָר
עוֹד קָשֶׁה מִשֶּׁהָיָה לַעֲבֹר.
מוּזָרִים דְּבָרִים בְּרֹאשִׁי דוֹרְשִׁים זְרוֹעַ,
יֵעָשׂוּ טֶרֶם נֶחְקְרוּ כִּדְבָעֵי.
לֵידִי מֶקְבֶּת

------------------
קְדוֹשָׁה לְנִימְפוֹת-הַיָּם, שֶׁשְּׁמָן בְּפִי אָדָם נֵיָדוֹת.
עוֹמְדִים בְּתוֹךְ אוֹתָהּ מְעָרָה קִיתֹנוֹת בְּנֵי-יְדוֹתַיִם, 
כֵּלִים עֲשׂוּיִים אֶבֶן, וּדְבוֹרִים תְּקַנֵּנָה בַּכֵּלִים.
שָׁמָּה נִצָּבִים נוּלִים שֶׁל-אֶבֶן גְּדוֹלִים, וְהַנִּימְפוֹת
אוֹרְגוֹת בְּאַרְגְּמַן-הַיָּם אֶרֶג נִפְלָא לְמַרְאֶה.
מַיִם מְפַכִּים שָׁם תָּמִיד. וּשְׁנַיִם פְּתָחִים לַמְּעָרָה:
אֶחָד הַפּוֹנֶה צָפוֹנָה, וּבוֹ יְהַלְּכוּ בְנֵי-אָדָם, 
וְאֶחָד הַפּוֹנֶה תֵּימָנָה, וּבוֹ לֹא יָבֹאוּ אֲנָשִׁים

------------------
בַּקִּנִּים בֵּין הַחוֹחִים,
בַּגַּגּוֹת וְעַל כָּל עֵץ רָם, –
בִּזְכוּתָם קַיָּם!
"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל תִּינוֹקוֹת
בַּבָּתִּים וּבַסֻּכּוֹת,
בְּכָל מָקוֹם אֲשֶׁר הֵם שָׁם, –
בִּזְכוּתָם קַיָּם!
"הָעוֹלָם
בִּזְכוּתוֹ שֶׁל מִי קַיָּם?"
– בִּזְכוּתָם שֶׁל קְטַנְטַנִּים,
בְּכָל מָקוֹם, בְּכָל הַזְּמַנִּים, –
וּבִזְכוּת קְטַנֵּי עוֹלָם
הָעוֹלָם קַיָּם!
------------------

 מֵחֶזְיוֹנוֹת הַנָּבִיא
הָיָה אֵלַי דְּבַר אֲדֹנָי:
קוּם, אִישׁ-הָרוּחַ, הִנָּבֵא בַּגָּיְא!
כִּי הִנֵּנִי שָׂם אֶת פָּנַי נִזְעָמִים
בְּאֵלֶּה הֶהָרִים הַתְּלוּלִים, הָרָמִים,
הַבּוֹקְעִים שָׁמַיִם וַעֲטַרְתָּם הֶעָבִים,
הָאוֹמְרִים: לְעוֹלָם אֲנַחְנוּ נִצָּבִים.
אִם גַּעֲרַת רַעַם לֹא תָּבוֹא עָדֵיכֶם –
כֹּה אָמַר יְיָ: הִנֵּנִי עֲלֵיכֶם!
יַעַן וּבְיַעַן מְאַסְתֶּם הַבְּקָעוֹת,
בַּאֲשֶׁר הֵן מִדְרָס לִנְמֵרִים וַאֲרָיוֹת,
וְרוֹעִים שָׁם עֶדְרֵי הַבָּקָר וְצֹנֶה,

------------------
וְכַאֲשֶׁר יֵלְכוּ כֵּן תִּקְשֶׁה הַדֶּרֶךְ,
וְהַר-הָאֱלֹהִים הוֹלֵךְ וְנַעֲשֶׂה תָלוּל.
אֵין לִרְאוֹת אֶת חֻמְבַּבָּה, אֵין קָשֶׁב.
וַיְהִי הַלַּיְלָה עַל-פְּנֵי הַיָּעַר.
רָאוּ אֶת הַכּוֹכָבִים וְנָטוּ לָלוּן.
וַיַּשְׁכֵּם אֶנְגִּידוּ בַבֹּקֶר וַיָּעַר אֶת רֵעוֹ:
"חֲלוֹם חָלַמְתִּי, רֵעִי, וְנוֹרָא הַחֲלוֹם אֲשֶׁר חָלָמְתִּי:
הִנֵּה אֲנַחְנוּ עוֹמְדִים לִפְנֵי רֹאשׁ הָר,
וַיִּפֹּל צוּק-סֶלַע נָטוּי,
בְּרַעַם-אַדִּירִים הִתְגַּלְגַּל,
וַיְרוֹצֵץ אִישׁ בְּתַחְתִּית הָהָר,

------------------
גְּבִרְתִּי הִיא בַת-סִין וְאָנוּ מְדִינָאִים וּמַלְבוֹלִיוֹ מְכַשֵּׁפָה בָלָה.
וְ“אָנוּ שְׁלֹשֶׁת הָעַלִּיזִים”.
כְּלוּם אֵינֶנִּי שְׁאֵר-בְּשָׂרָהּ שֶׁלָּהּ? אֵינֶנִּי קָרוֹב לָהּ? טִילִי – טְרִילִי, גְּבִרְתִּי!
     "אָדָם הָיָה בָּעִיר בָּבֶל,
     גְּבִרְתִּי, גְּבִרְתִּי!"
בְּחַיַּי, לֵץ מִתְלוֹצֵץ נִפְלָא, אֲדוֹנִי!
כֵּן, בְּמִקְצָת זֶה עוֹלֶה יָפֶה בְיָדוֹ, כְּשֶׁדַּעְתּוֹ בְּדוּחָה וְכֵן גַּם אָנִי.
הוּא עוֹשֶׂה בְיֶתֶר טַעַם, וַאֲנִי בְיֶתֶר טִבְעִיּוּת.
 “בִּשְׁנֵים עָשָׂר לְחֹדֶשׁ שְׁבָט”…

------------------
וּשְׁמַע, אֵיךְ פָּשַׁט שָׁם הַקְּרָב,
וְעֵץ וָעֵץ מְסָרֵב וְרָב:
הוֹי, בְּנִי, סְבִיב עַרְשְׂךָ אַךְ שָׁוְא
הַסַּעַר קוֹצֵף; הַסְכֵּת, שְׁמָע,
לוֹ זָר כָּל-פִּיד, וְזָר לוֹ עֹל.
וּבֵין אִילָנוֹת יִתֶּן-קוֹל:
הֱיֵה מַה-שֶּׁאָתָּה.
וְאִם יָבֹא יוֹם, וְאָבִיךָ בּוֹ
יַזְכִּירְךָ חוֹבַת בָּנִים – בְּנוֹ,
אַל-תֵּפֶן לוֹ, אַל-תִּשְׁמַע לוֹ:
הַסַּעַר סָח לַאֲבִיב-הַיַּעַר, שְׁמָע:
לְבֵית אָבִי אוֹרְבָה סוּפַת-אֵל,
וּלְבָבִי יַךְ כְּלַפֵּי הַלֵּיל
וְיִכְמָהּ…

------------------
כֵּן, כְּשֶׁשּׁוֹמְעִים אוֹתוֹ בַּחֹטֶם, מָתוֹק עַד כְּדֵי גֹעַל נָפֶשׁ.
וְאוּלַי נָרִים קוֹל עַד שֶׁיֶּחְרְדוּ הַשָּׁמָיִם.
כְּלוּם נָעִיר אֶת הָאֹחַ בְּשִׁירָה שֶׁיֵּשׁ בְּכֹחָהּ לִטֹּל שָׁלֹשׁ נְשָׁמוֹת מִתּוֹךְ גּוּפָתוֹ שֶׁל אוֹרֵג-בַּד?
אִם אוֹתִי אַתָּה אוֹהֵב, עֲשֵׂה זֹאת.
אֲנִי כָּמֵהַּ לְשִׁירִים כְּכֶלֶב מַמָּשׁ.
חֵי רֹאשׁ גְּבִרְתְּךָ, יֵשׁ כְּלָבִים הַשָּׁרִים יָפֶה.
אָמְנָם וְאָמְנָם.
נָשִׁיר אֶת הַשִּׁיר, “הוֹי נוֹכֵל”.

------------------
שִׁיר שְׁלֹשָׁה עָשָׂר: אוֹדִיסֵס נוֹסֵעַ מֵאֵצֶל הַפֵיאַקִּים וּבָא לְאִתָּקָה
כָּכָה הִבִּיעַ; וְהֵם כֻּלָּם מַחֲרִישִׁים, הָיְתָה דוּמִיָּה,
יָשְׁבוּ אֲחוּזֵי-הַקְּסָמִים בַּהֵיכָל הַגָּדוֹל, הַמֵּצַל.
נָשָׂא אֲמָרָיו הָאִישׁ אַלְקִינוֹאוֹס, וַיַּעַן וַיֹּאמֶר:
"הוֹי, אוֹדִיסֵס, מֵאַחַר שֶׁבָּאתָ בְּצֵל בֵּיתִי הַנִּשָּׂא
בְּנוּי הַנְּחשֶׁת, דּוֹמַנִי, כִּי לֹא עוֹד תּוֹסִיף וְתֵתַע 
בְּשׁוּבְךָ לְבֵיתְךָ, וְאִם-אָכֵן הַרְבֵּה סָבַלְתָּ, נָשָׂאתָ.
אַחַת אַגִּידָה לָכֶם, לְכֻלְּכֶם, גֶּבֶר וָגֶבֶר,

------------------
בְּאֶפֶס לֵבָב קוֹלֵט אוֹתוֹ וּלְלֹא־בַת־קוֹל,
כְּאוֹתָהּ צִוְחַת נֶשֶׁר בּוֹדֵד, צִוְחַת־פֶּרֶא.
וּכְאוֹתָהּ רוּחַ, אֲשֶׁר תִּדֹּד לְעוֹלָמִים,
נָדַדְתִּי מִיָּם וְעַד יָם כָּל יְמֵי־חַיָּי.
וַיְהִי בִרְצוֹתִי לָבוֹא עַד הַיָּם הַדְּרוֹמִי,
וַיִּגְדְּרוּ דַרְכִּי הָרִים… וְאֵיפֹה אֶבְנֶה קִנִּי?
עוֹד מֶרְחָב וְעוֹד דְּרָכִים! אַיֵּה מַקְלִי – אֵלֵךְ…
------------------

 וְזֹאת בְּיִשְׂרָאֵל כִּי תִּפְרוֹץ מִלְחָמָה
וְזֹאת בְּיִשְׂרָאֵל כִּי תִּפְרוֹץ מִלְחָמָה!
וְעָלָה הַכֹּהֵן בְּמַעֲלוֹת הַבָּמָה,
יִתְפַּלֵּל עַל הָעָם בַּשָּׂדֶה וּמִשְׁמָר,
וִיפָרֵשׂ אֶת-כַּפָּיו הַשָּׁמַיְמָה וְאָמָר:
"אֵל אֱלֹהִים, אֱלֹהֵי צְבָאוֹת!
אַתָּה הַיּוֹדֵעַ עָבָר וּבָאוֹת,
אֵי חֶרֶב תִּצְמָא וַחֲנִית אֵי תִּרְעָב,
תּוֹצְאוֹת מִלְחָמָה, עֲתִידוֹת פְּנֵי הַקְּרָב;
אַתָּה הַזּוֹרֵעַ עַפְרוֹת הַבַּרְזֶל
וּבְמַאֲמָרְךָ וְרִיד נְחֹשֶׁת נוֹזֵל,
צְרַרְתָּם אוֹצָרוֹת בְּמִכְרֶה וּמַחְצָב

------------------
הָלַךְ וְיָשַׁב עַל-כִּסְאוֹ, עָלָיו יָשַׁב כְּבָר קֹדֶם,
צוֹפֶה וּמַבִּיט בְּאוֹדִיסֵס. וְהוּא מְעוֹפֵף הַקֶּשֶׁת,
מְסַבְּבָהּ, בּוֹחֲנָהּ וּמְהַפְּכָהּ חֲלִיפוֹת הֵנָּה וָהֵנָּה,
לִרְאוֹת פֶּן-שָׁלְטָה הָרִמָּה בַּקֶּרֶן עֵת רָחַק הָאָדוֹן. 
נִבַּט הָאֶחָד אֶל-רֵעוֹ וְנָשָׂא אִמְרָתוֹ וְאָמַר:
"אָכֵן וְאָכֵן בּוֹדֵק-קְשָׁתוֹת מְאֹד עָרוּם הַגֶּבֶר.
וַדַּאי יֵשׁ לוֹ לְעַצְמוֹ מֻנָּחוֹת בְּבֵיתוֹ כְּמוֹתָהּ,
וְאוּלַי לִבּוֹ יַשִּׁיאוֹ לְהָכִין כְּמוֹתָהּ, כִּי יְעוֹפֵף

------------------
וְהָאוֹיֵב אֶחָד, אֶחָד שְנוּא-הָעוֹלָם,
הַשָּנוּא אֶחָד לְכָל בָּאֵי עוֹלָם –
מַמְלֶכֶת אֱדוֹם – מַלְכוּת רוֹמָא.
כֵּן,
הִיא מַלְכוּת רוֹמָא – – –
וְעוֹד לֹא תָכִיל אֶרֶץ
אֶת כָּל הָאֵשׁ, אֲשֶׁר עַד הֵנָּה אָצְרָה,
אֶת קוֹל הַנְּקָמָה, קוֹל אֲשֶׁר הִצְפִּינָה
זֶה שִׁשִּׁים שָׁנָה, קוֹל זֶה נָשְׂאָה
בְּמִסְתּרֵי נַפְשָׁהּ, בְּסֵתֶר אֹהָלֶיהָ,
בָּעֵמֶק וּבָהָר, בְּעִיר וּכְפָר.
וְאִם לֹא עַכְשָׁו – אֵימָתָי? הִגִּיעָה
שְׁעַת הֲרַת עוֹלָם. שָׁעָה גְדוֹלָה מְאֹד.
אִי אֶפְשָׁר לָשֵׂאת יוֹתֵר. מִי יוֹדֵעַ,

------------------
אַךְ אֵם אַחְטִי, אוֹתָהּ זְקֵנָה,
הִיא הוֹרָתוֹ, אָמְרָה לְנַפְשָׁהּ:
"אַיֵּה אֵיפֹה לֶמִנְקֵינֶן,
אָנָּה בָּא מַחְמַדִּי אַחְטִי?
אֵין אִישׁ מַגִּיד, כִּי כְּבָר פָּנָה,
כִּי כְּבָר הוֹלֵךְ, שָׁב מִדַּרְכּוֹ."
נוּגָה אִמְּךָ הָעֲזוּבָה,
כִּי לֹא תֵּדַע, אֵיפֹה בְּנָהּ בָּא,
אֵי הַדֶּרֶךְ בָּא יְחִידָהּ:
אִם בִּגְבָעוֹת נֶחְפּוֹת אֹרֶן
אוֹ בִּשְׁדֵמוֹת לוּטוֹת פְּרָחִים,
אוֹ בַּיַמִּים יַעַשׂ דַּרְכּוֹ
וּבִנְתִיבוֹת מַיִם עַזִּים;
וְאוּלַי יָרַד בְּנָהּ לַשַּׁעַר
אֶל מַעַרְכוֹת הַמִּלְחָמָה,

------------------
אֶפֶס כַּאֲשֶׁר מִלֵּא הַקִּיקְלוֹפּ אֶת-כְּרֵסוֹ הָרְחָבָה
בְּשַׂר-אָדָם וַיֵּשְׁתְּ מִן-הֶחָלָב הַטָּהוֹר לִרְוָיָה,
שָׁכַב בְּתוֹךְ מְעָרָתוֹ, הִשְׂתָּרַע בֵּין עַשְׁתְּרוֹת צֹאנוֹ.
אָז חָרַצְתִּי בְּלִבִּי,לֶב-גֶּבֶר, וַתְּהִי זֹאת עֲצָתִי:
אֶגַּשׁ אֵלָיו וְלָקַחְתִּי מֵעַל יְרֵכִי צוּר-חַרְבִּי 
לִדְקֹר אוֹתוֹ בְּחָזֵהוּ, שֶׁשָּׁם כְּבֵדוֹ עֲטוּי-הַטַּרְפֵּשׁ.
בְּכַפִּי תְּפַסְתִּיהָ, אַךְ אַחֵר הֲגִיגִי אָז עֲצָרַנִי:
אָבוֹד שָׁם נֹאבַד כֻּלָּנוּ, וְלֹא יִהְיֶה לָנוּ כָּל-מִפְלָט,

------------------
נִדְמֶה, כִּי נָמֵס הַדָּג בַּפֶּה וְנִדְחָק מֵעַצְמוֹ
לְתוֹךְ גְּרוֹן אוֹכְלֵהוּ וָבָא, וְאִדְרוֹתָיו מִנֹּפֶת מְתוּקוֹת.
וְיַחַד עִם אֵלֶּה הַדָּגִים בָּאוּ בַקְבּוּקֵי הַיָּיִן,
יַיִן יָשָׁן מִקְּרִים, בַּקְבּוּקִים אֲחָדִים “יֵין-כַּרְמֶל”,
וְכִבְּדוּ בּוֹ אֶת הָרַב, וְגַם יֶתֶר הַקְּרוּאִים טָעָמוּ,
וְהִלְּלוּ אוֹתוֹ. וּכְשֹׁךְ הָרָעָב וְנִכְנָס הַיַּיִן
שָׁבוּ לְדַבֵּר בְּקוֹל רָם, לְהִתְלוֹצֵץ וְלִשְׂחוֹק מִטּוּב-לֵב.
וְהָיוּ מְדַבְּרִים עַל-דְּבַר שׁוּק-הַתְּבוּאָה וְעַל-דְּבַר הַבַּצֹּרֶת

------------------
שָׁב בְּשָׂרוֹ וְהָיָה שְׁחַרְחֹר, וּלְחָיָיו שָׁבוּ מָלֵאוּ, 
צָמַח לוֹ סָבִיב לַסַּנְטֵר הַזָּקָן הַשָּׁחֹר כָּעוֹרֵב;
אֵלֶּה לוֹ עָשְׂתָה וְנִסְתַּלְקָה. וְאוֹדִיסֵס – הוּא חָזַר
בָּא אֶל-סֻכַּת-הָרוֹעִים, וְהִשְׁתָּאָה לוֹ בְנוֹ אֲשֶׁר אָהֵב,
הֵסֵב מִמֶּנּוּ אֶת-עֵינָיו בְּיִרְאָה, כִּי אָמַר: אַךְ אֵל הוּא.
נָשָׂא אֵלָיו אִמְרָתוֹ וַיֹּאמֶר אֶת-אִמְרֵי-הַכָּנָף: 
"נִרְאֶה לִי, אַתָּה הַנָּכְרִי, וְהִנֵּה שֻׁנּוּ פָּנֶיךָ,
גַּם בְּגָדֶיךָ אֲחֵרִים, וּבְשָׂרְךָ גַּם הוּא הָפַךְ אַחֵר.

------------------
קֶצֶף עָלֵינוּ וָכַעַס וְחֶרְפָּה כַּזֹּאת לֹא תִמָּחֶה.
מֵאִיר נִזְדָּרֵז לְמִנְחָה!"
        וְאַחֲרֵי אֲרוּחַת-הָעֶרֶב
יָשְׁבוּ הַשְּׁלֹשָׁה בְּיַחַד: מָרְדְּכַי, אֶלְקָה וְהַדּוֹדָה
(פְּרֵידָה הַדּוֹדָה), כִּי אִשְׁתּוֹ, אֵשֶׁת-הַחַיִל חִיֶּנָה,
עוֹדָהּ עֲסוּקָה בְּשֶׁלָּהּ וְרֹאשָׁהּ סוֹבֵב כַּגַּלְגַּל.
יָשְׁבוּ בַּפְּרוֹזְדוֹר הַמְּפֻלָּשׁ מִסָּבִיב לַשֻּׁלְחָן, וּמָרְדְּכַי
מַרְכִּיב מִשְׁקָפָיו עַל חָטְמוֹ וּשְׁמוֹת כָּל הַקְּרוּאִים בְּיָדָיו.

------------------
רְסִיסֵי טְלָלִים קִנְּנוּ לַיְלָה
רְסִיסֵי טְלָלִים קִנְנוּ לַיְלָה
בְּכַפְתּוֹר הַשּׁוֹשַׁנָּה,
חֶרֶס יָהֵל יֵאָסֵפוּן –
תִּקְווֹת נַפְשִׁי נַעֲנָה.
וּבַלַּיְלָה, תֹּר הַדְּמָמָה,
יְסֻבּוּנִי דּוּמָם
שְׂעִפֵּי-קֶסֶם, חֲלוֹמוֹת-אוֹרוֹת;
בֹּקֶר – וְעָבְרוּ כְּתֻמָּם.
בְּחֶזְיוֹן אֲשׁוּרֶנָּה,
אָקוּם – הִיא אֵינֶנָּה.
נַפְשִׁי מְלֵאָה גַּעְגּוּעִים,
עֵינַי לָהּ תִּכְלֶינָה.

------------------
לֹא תִּתֶּן לוֹ אִשְׁתּוֹ בָנִים, וּמֵת
בְּמִיתָה תָשֹׁד הָעִיר אוֹ בְעוֹד רָעָה מִזֹּה.
אָרוּר וְאָרוּר מַכֵּה הַנֶּפֶשׁ, אִם
אֶחָד הוּא אוֹ בֵין הָרַבִּים נֶחְבָּא,
יִהְיוּ חַיָּיו מָרִים, וּמַמְרֹרִים יִשְׂבָּע.
וְאִם אִתִּי יָלִין וּבְצֵל קוֹרַת בֵּיתִי –
וְגַם יָדַעְתִּי זֹאת – עָלַי תָּחוּל
כָּל הַקְּלָלָה, אֲשֶׁר אוֹתוֹ קִלָּלְתִּי.
וְאַתֶּם, כָּל יֶתֶר בְּנֵי בֵית-קַדְמוֹס,
כָּל הַמּוֹדִים פֹּה לְדְבָרַי, יֶהִי בְּעֶזְרַתְכֶם
הַצֶּדֶק, וּמְצָאתֶם חֵן בְּעֵינֵי אֵלִים.

------------------

לֹא שָׁוְא חֲלוֹמוֹת יְדַבֵּרוּ!
עַם צָר אַגָּדוֹת לֹא בִּכְדִי!
וּבָא הַחֲלוֹם, וְהֵנֵצּוּ
פִּרְחֵי הַזָּהָב… בָּא הַגְּדִי…
וּבַת-הַמַּלְכָּה הַנֶּחְמֶדֶת…
שָׁמַיִם כֻּלָּם חֲדָשִׁים,
עַל אֶרֶץ זָרָה רֵיחַ-קֶסֶם…
וּמַאֲמַר מָג… וּלְחָשִׁים.
לְבַת-הַמַּלְכָּה עֵינֵי פֶּלֶא,
יִשְׂחַק בִּנְאוֹת דֶּשֶׁא הַגְּדִי…
עֵדַי כּוֹכָבִים בַּשָּׁמַיִם,
הַיָּם הַגָּדוֹל שָׂהֲדִי!
וּמַה שֶּׁהָיָה חֲלוֹם-פֶּלֶא,
וּמַה שֶּׁהָיָה אַגָּדָה,
תִּקְוַת אַסִּירִים בְּבֵית-כֶּלֶא,
שִׁירַת הַפַּיְטָן וְסוֹדָהּ –

------------------
מַטְבֵּע זָהָב יִתְלֶה עַל צַוָּארָם
בִּתְפִלַּת קֹדֶשׁ, וְשָׁמַעְתִּי אוֹמְרִים,
זוֹ בִּרְכַּת-רִפְאוּת תַּעֲבר בִּירֻשָּׁה
לַבָּאִים אַחֲרָיו. וְאוֹתוֹ כֹּחַ פֶּלֶא
יֵשׁ לוֹ, וְחוֹנַן נְבוּאָה מִשָּׁמָיִם;
וְכַמָּה בְרָכוֹת תְּלוּיוֹת בְּכִסֵּא כְּבוֹדוֹ
לְאוֹת כִּי בְרוּךְ-שָׁמַיִם הוּא.
מֶקְדּוּף
שׁוּר, מִי הַבָּא.
מַלְקוֹלְם
בֶּן-אַרְצִי הוּא, אַךְ לֹא יָדַעְתִּי מִי הוּא.
מֶקְדּוּף
בֶּן-דּוֹדִי זֶה אָהַבְתִּי, שָׁלוֹם.
מַלְקוֹלְם
עַתָּה
אָנֹכִי מַכִּיר אוֹתוֹ. אֱלֹהַי,

------------------
מִמַּעֲמַקֵּי גִּנְזֵי לִבּוֹ תִּנְהַר שִׁירַת קֶסֶם-רָז!
כְּאִלּוּ מֵיתְרֵי נֵבֶל עָשׂוֹר תַּחַת יָד מַעְדֶּפֶת אוֹן
אֶל מַנְגִּינוֹת קְרַב הַקְּדוּמִים גִּבּוֹר נַעֲרָץ הֵעִיר רֹן;
כְּמוֹ מְאַת מַעְיָנִים הוֹמִים לְאוֹר הַחֶרֶס חֹדֶשׁ זִיו
בֵּין עֲרוּגוֹת גִּנַּת בִּיתָן פִּתְאֹם יַחְדָּו קָרְאוּ רִיב.
וְהַמְּרִיבָה – שִׁיר-עֲדָנִים, בַּעֲדָנָיו רֹךְ וּכְאֵב,
וּבַשִּׁירָה אוֹר וּקְסָמִים וַחֲלוֹמוֹת לוֹקְחִים לֵב.
וְהַחֲלוֹמוֹת – חֲלוֹמוֹת אוֹרוֹת, חֲלוֹמוֹת נֹעַר, אֲשֶׁר בָּם

------------------
גַּם מִן-הַנֶּקְטָר, לְמַעַן לֹא יַחֲלִישׁ הָרָעָב אֶת-בִּרְכָּיו,
אַחֲרֵי-כֵן שָׁבָה אֶל-הֵיכַל אָבִיהָ שַׂגִּיא-הַכֹּחַ. 
וְאֵלֶּה מִשְׁתַּפְּכִים וְיוֹצְאִים מִתּוֹךְ הָאֳנִיּוֹת הַמְּהִירוֹת.
כְּאוֹתָן פִּתֵּי הַשֶּׁלֶג הַנּוֹפְלוֹת מִיַּד-זֶבְס וּצְפוּפוֹת
קָרוֹת נִשָּׂאוֹת עַל-כַּנְפֵי רוּחַ-שֶׁל-צָפוֹן זְרַע-אֵיתֶּר, –
כָּכָה הִשְׁתַּפְּכוּ מֵעַל הָאֳנִיּוֹת הַשְּׁחוֹרוֹת הֲמוֹנִים,
צִנּוֹת בַּעֲלוֹת-טַבּוּרִים וְקוֹבָעִים מַבְרִיקִים עַל-סְבִיבָם,

------------------
וּכְשֶׁמָּשְׁכָה פַּעַם שְׁלִישִׁית,
חָשׁ הַזְּאֵב וַיִּשָּׁכֶנָּה,
שָׁלַח בָּהּ הַדֹּב אֶת שִׁנָּיו.
כָּכָה נָקַם אֶת הַשְּׁנִינָה,
אֶת הַלַּעַג וְאֶת הַקֶּלֶס,
כֵּן הִתְנַקֵּם בַּמִּרְשַׁעַת
בֶּן-קָלֶרְווֹ, הוּא קוּלֶרְווֹ.
כָּכָה מֵתָה אוֹתָהּ אִשָּׁה,
כָּכָה אָבְדָה הַיְּפֵהפִיָּה,
אֲשֶׁר לָהּ הוֹחִילוּ רַבִּים:
כִּי שֵׁש שָׁנִים בִּקְשׁוּ אוֹתָהּ,
עַד שֶׁנִּשְּׂאָה לְאִלְמָרִינֶן,
עַד שֶׁהָיְתָה לְאוֹתוֹ נַפָּח.
אִלְמָרִינֶן עוֹשֶׂה לוֹ אִשָּׁה מִכֶּסֶף וּמִזָּהָב
אִלְמָרִינֶן הָיָה שָׁרוּי

------------------
אַלּוֹן אוֹ עַל-פְּנֵי-הָאֶבֶן, כְּדֶרֶךְ הַבְּתוּלוֹת וְהַנְּעָרִים,
כְּדֶרֶךְ בְּתוּלוֹת וּנְעָרִים, נִדְבָּרִים אִישׁ אֶל-רֵעֵהוּ.
אֶפֶס הֵן יָפֶה מִזֶּה לָרֶדֶת לַשַּׁעַר וּלְמַהֵר
לִרְאוֹת, אֶת-מִי מֵאִתָּנוּ יַנְחִיל בֶּן-קְרוֹנוֹס הַתְּהִלָּה". 
כָּכָה הִרְהֵר וְעָמַד, וַאֲכִילֵס הוֹלֵךְ וְקָרֵב,
דּוֹמֶה לְאָרֵס, לְאֵל-הַמִּלְחָמוֹת מְנוֹפֵף-הַקּוֹבָע,
בָּא וּמְעוֹפֵף אֶת-מֵילַת הַר-פֵּלְיוֹן מִמַּעַל לְכָתֵף
יְמָנִית, וּנְחֻשְׁתּוֹ מַזְהִירָה לוֹ סָבִיב לִבְשָׂרוֹ, כְּנֹגַהּ

------------------
וְהִנֵּה מַרְגִּיז-הָאָרֶץ בָּא שָׁב לוֹ מִכְּנַף הָאֵיתְּיוֹפִּים
וּמִמֶּרְחַקִּים, מֵהָרֵי עַם-הַשּׂוֹלִימִים רָאָהוּ,
הִכִּיר בּוֹ בְּעָבְרוֹ בַיָּם, וַתִּבְעַר חֲמָתוֹ בְלִבּוֹ,
נוֹעַ הֵנִיעַ בְּרֹאשׁוֹ וַיַּעַן, מְדַבֵּר אֶל-נַפְשׁוֹ: 
"אוֹי לִי, אַחֶרֶת יָעֲצוּ בְּסוֹד הָאֵלִים עַל-אֹדוֹת
אוֹתוֹ אוֹדִיסֵס, בִּהְיוֹתִי אָנֹכִי בִּמְחוֹז הָאֵיתְּיוֹפִּים.
הִנֵּה הוּא קָרֵב אֶל-כְּנַף הַפֵיאַקִּים, כִּי שָׁם עָלָיו נִגְזַר
אֲשֶׁר יִמָּלֵט מִרֶשֶׁת מְצוּקוֹתָיו הַגְּדוֹלוֹת סַבּוּהוּ.

------------------
וַיִּפְתַּח גִּלְגָּמֶשׁ אֶת-פִּיהוּ וַיְדַבֵּר וַיַּעַן לוֹ:
"אֵיךְ לֹא תְשֻׁפֶּינָה, תֶּחֱוַרְנָה לְחָיַי וְלֹא יִפְּלוּ פָנָי?
אֵיךְ לֹא תֶאֱבַל נַפְשִׁי וְקוֹמָתִי לֹא תִכָּף?
אֵיךְ לֹא תְקַנֵּן קִינָה בְלִבִּי, לֹא אֶדְמֶה לְעוֹבֵר דֶּרֶךְ רְחוֹקָה?
לֹא יִהְיוּ פָנַי שְׁזוּפִים מֵרוּחַ, מִשְּׂעִירִים וְשֶׁמֶשׁ-צָהֳרָיִם?
יְדִידִי אֶנְגִּידוּ, נְמַר-הָעֲרָבוֹת,
אֲשֶׁר גָּבַר עַל-הַכֹּל
וְיַחְדָּו עָלִינוּ בְהַר-הָאֱלֹהִים,
תָּפַשְׂנוּ אֶת-שׁוֹר-הַשָּׁמַיִם וַנַּכֶּנּוּ,

------------------
בִּתָּם שֶׁל-זֵאוּס הַגָּדוֹל וְהֵרָה בְּנַעֲלֵי-הַכָּתֶם.
סָבִיב לוֹ צִוְחַת רְפָאִים כְּצִוְחַת דַּיּוֹת בְּהָמוֹן 
עֵת תִּתְפַּזֵּרְנָה נִבְהָלוֹת; כְּמַרְאֵה לֵיל אָיֹם מַרְאֵהוּ,
קַשְׁתּוֹ הַשְּׁלוּפָה בְּכַפּוֹ, וְחִצּוֹ עַל-מֵיתַר-הַקֶּשֶׁת,
מַבִּיט אֲיֻמּוֹת עַל-סְבִיבָיו, כְּנָכוֹן תָּמִיד לִפְגֹּעַ.
תְּלִי אָיֹם לוֹ תָּלוּי וְאוֹזֵר חָזֵהוּ מִסָּבִיב,
עָשׂוּי זָהָב וְעָלָיו פִּתּוּחֵי יַד-אָמָּן נִפְלָאִים: 
דֻּבִּים, חֲזִירֵי-יַעַר נוֹרָאִים וּלְבָאִים אַכְזָרִים,

------------------
גַּם בַּעֲלוּמָיו לֹא יִפְרָח, הֵן תַּקְדִּים וְתִפֹּל הַבִּירָה
וּמִמְּרוֹם שִׁבְתָּהּ, כִּי נָפַל שׁוֹמְרֵנוּ הַסּוֹכֵךְ לַחוֹמוֹת,
גּוֹנֵן עֲלֵי כָל-נָשֶׁיהָ הַכְּבוּדוֹת וְהַיְּלָדִים הַקְּטַנִּים. 
הֵנָּה בְקָרוֹב תּוּבַלְנָה וּבָאֳנִיּוֹת מְקֻמָּרוֹת,
בְּתוֹכָן אָנֹכִי גַם אָנִי. וְאַתָּה, אֲהָהּ, בְּנִי טִפַּחְתִּי,
תָּבֹא שָׁמָּה וְאִתִּי לִסְבֹּל וְלַעֲמֹל בְּאִי-כָבוֹד,
לַעֲבֹד בְּפֶרֶךְ בְּמִצְוַת הָרוֹדֶה הָאַכְזָר, אוֹ אוּלַי
יִתְפֹּס אוֹתְךָ בְיָדְךָ אֶחָד מִבְּנֵי-הָאֲכַיִּים 

------------------

בַּת יִפְתָּח הַגִּלְעָדִי
לִי הָיְתָה אִמִּי אוֹמֶרֶת: "לֹא תִשְׁהִי פֹּה עִמָּדִי,
יִמְהָרֵךְ אַבִּיר שִׁבְטֵנוּ – בַּת יִפְתָּח הַגִּלְעָדִי".
לִי הֶחֱנִיפוּ אַמְהוֹתֵינוּ: "מַה יָפִית בְּנִזְמֵי דְדָן 
מִי כָמוֹךְ יָפָה בָּאָרֶץ מִבְּאֵר שֶׁבַע וְעַד דָּן!"
לִי בַחֲלָקוֹת שִׁית שָׁתוּ הַשְּׁפָחוֹת: "יָהּ שַׂהֲדִי,
בַּבָּנוֹת תְּאֻשְּׁרִי, גְּבִרְתֵּנוּ, בַּת יִפְתָּח הַגִּלְעָדִי!"
לָחֲשׁוּ לִי רֵעוֹתֵינוּ: "אֲהֵבוּךְ – עֵת עַל שִׁכְמִי
עִם כַּדִּי אֵרֵד הָעַיְנָה – כָּל בְּחוּר גִּלְעָד עַמִּי"…

------------------
תָּבוֹא וְתִטְעַן מְלֹא אֳנִיָּתְךָ הַזָּהָב וְהַנְּחֹשֶׁת,
בְּחַלֵּק בְּנֵי הָאֲכַיִּים הַבִּזָּה וְהַשָּׁלָל בֵּינוֹתָם, 
עֶשְׂרִים עֲלָמוֹת לְךָ תִבְחַר בְּעַצְמְךָ מִנַּעֲרוֹת טְרוֹיָה,
אֲשֶׁר הֶלֶּנָּה בַּת-אַרְגּוֹס אַךְ-הִיא עָלְתָה בְיָפְיָהּ עֲלֵיהֶן.
וּכְשֶׁנָּשׁוּבָה לְאַרְגּוֹס-אֲכַיָּה, הָאָרֶץ הַפּוֹרָה,
תִּהְיֶה חֲתָנוֹ; וְכִבֶּדְךָ כְכַבְּדוֹ אֶת-בְּנוֹ אֶת-אוֹרֶסְטֵס,
אֲשֶׁר אֲהֵבוֹ, יְחִידוֹ שֶׁטִּפְּחוֹ בְרָב-טוּב וָשָׁפַע. 

------------------
אַךְ אַנְטִילוֹכוֹס בֶּן-נֶסְטוֹר הִכְרִיעַ בְּרָמְחוֹ הַמַּבְרִיק
אֶת-אַבְּלֵר, וַאֲגַמֶּמְנוֹן הַמּוֹשֵׁל-בַּגְּבָרִים הִתְגַּבֵּר
בְּאוֹן עַל-אֶלַּטּוֹס הַיּוֹשֵׁב בְּפֵּדַסּוֹס הָרָמָה עַל-חוֹפֵי
סַטְנִיאוֹאֵיס הַיָּפֶה; וַיַּךְ לֵאִיטוֹס הָגִּבּוֹר 
אֶת-פִילַקּוֹס בְּנוּסוֹ; וַיַּךְ אֶבְרִיפִּיל אֶת-מֶלַּנְתְּיוֹס
חַי, שֶׁכֵּן סוּסָיו נִבְהֲלוּ בְרוּצָם בַּמִּישׁוֹר, וְנֶאֶחְזוּ
בְּעַנְפֵי הַסְּבַךְ וּבָאֵשֶׁל וַיִּשְׁבְּרוּ רִכְבּוֹ הַכָּפוּף,

------------------
הוּא יְדִיד-הַפְּלָגִים, אָסַר
עַל הַדּוֹר הַקָּם הַצָּעִיר
לַהֲדֹר אֶת פְּנֵי הַזָּהָב
וּלְהִשְׁתַחֲווֹת לִפְנֵי כָסֶף.
וֵינֵמֵינֶן, אִלְמָרִינֶן וְלֶמִנְקֵינֶן הוֹלְכִים לְפּוֹחְיוֹלָה לָקַחַת מִשָּׁם אֶת הַסַּמְפּו • וֵינֵמֵינֶן עוֹשֶׂה לוֹ כִּנּוֹר מֵעַצְמוֹתָיו שֶׁל זְאֵב-הַמָּיִם
עָנָה, אָמַר וֵינֵמֵינֶן,
וֵינֵמֵינֶן, זָקֵן נֶאֱמָן:
"אָחִי, נַפָּח לִי מְאֹד יָקָר,
נַעֲלֶה כַּיּוֹם בְּפּוֹחְיוֹלָה,
וְאֶת הַסַּמְפּוֹ מִשָּׁם נִקַּח,
וָאֳנִיָּה גְּדוֹלָה נִבְנֶה,
בָּהּ גַּם נָשִׁים אֶת הַסַּמְפּוֹ,

------------------
עוֹד יֵשׁ בְּרָכָה בַּכָּרֶם, עוֹד יַעַשׂ הִלּוּלִים.VII. בַּלַּדַּת הַזְּאֵב
גְּדוּד צַלְבָנִים נוֹסֵעַ
וְסָר מֵעִיר אֶל עִיר:
הֵם שָׁחֲטוּ בְּאָכֶן,
הֵם יִשְׁחֲטוּ בִּטְרִיר.
הֵם יַעַרְכוּ הַטֶּבַח:
יָרִיעַ פַּעֲמוֹן,
יַחְדָּו שָׁלָל יַחֲלֹקוּ
חָסִיד וְאִישׁ הָמוֹן.
אֶת הַטְּבוּחִים יָנִיחוּ
כֻּלָּם בַּעֲרֵמָה; –
יִקְבְּרוּם אַנְשֵׁי הַקֶּרֶת,
(לֹא הֶחְיוּ נְשָׁמָה).
דַּי לוֹ לְאִישׁ הַצֶּלֶב
מִדַּאֲגוֹת יוֹם יוֹם:
רִנָּה לְאִישׁ-נַצֶּרֶת,
תְּפִלָּה, טִבְחָה וָצוֹם.
וּזְאֵב יְרֵא שָׁמַיִם

------------------
לַיְלָה לַיְלָה נִכְנֶסֶת לְרִפְתָּהּ שֶׁלָּהּ – מְכַשֵּׁפָה.
לְאִטָּהּ עוֹבֶרֶת הָרְחוֹב, חֲלוּקָהּ הַלָּבָן עָלֶיהָ,
יָדָהּ אוֹחֶזֶת בַּדְּלִי, וְשַׂעֲרוֹתֶיהָ פְּרוּעוֹת.
דֶּלֶת הָרֶפֶת נִפְתַּחַת לְאִטָּהּ, וְסוֹגֶרֶת בַּעֲדָהּ.
מָתַי הִיא יוֹצֵאת אֵין יוֹדְעִים, וְאוּלָם יֵשׁ לְעֻמָּתָם
אֲשֶׁר רָאוּהָ בְּצֵאתָהּ הַשְׁכֵּם עִם כּוֹכְבֵי הַבֹּקֶר.
וַיִּזְדַּעֲזַע הָרְחוֹב, וְעִמּוֹ הַכִּכָּר מִסָּבִיב,
כִּכָּר אָמַרְתִּי – הַכְּפָר! יֵשׁ אוֹמְרִים: אִפַּרְכִיָה כֻּלָּהּ.

------------------
עוֹמְדִים הָיִינוּ מִשְׁתָּאִים וּמַחֲרִישִׁים לַנַּעֲשֶׂה. 
אַךְ כְּשֶׁהִפְסִיק הַמּוֹפֵת הָאָיֹם אֶת-קָרְבַּן הָאֵלִים,
נָשָׂא תֵּכֶף קַלְכַס אֶת-קוֹלוֹ, הִתְנַבֵּא וַיֹּאמֶר:
"מַה תַּחֲרִישׁוּ, תִּשְׁתָּאוּ, אֲכַיִּים יְפֵי-הַמַּחְלָפוֹת?
לָנוּ הַמּוֹפֵת וְהָאוֹת מֵאֵת זֵאוּס יוֹדֵעַ-הָעֵצוֹת –
רָחוֹק וְעוֹד יִרְחַק חֹק, וּלְעוֹלָם תְּהִלָּתוֹ עוֹמָדֶת. 
כַּאֲשֶׁר בָּלַע הַלָּה אֶת-יַלְדֵי הָאַנְקוֹר וְאֶת-אִמָּם
שְׁמֹנָה אֶפְרֹחִים וּתְשִׁיעִית אֵם הָאֶפְרֹחִים עֲלֵיהֶם,

------------------
הֵם עַצְמָם הֵרִיעוּ רֵעַ.
הָבָה, אַחַי, וְנַתְחִילָה
הַסִּפּוּר מִימוֹת וְלָדִימִיר
הָעַתִּיק, אַךְ נְסַיְמֶנּוּ
בִּימֵי-אִיגוֹר בֶּן-דּוֹרֵנוּ,
שֶׁעִדֵּד שִׂכְלוֹ בְּעֹצֶם,
וּלְבָבוֹ חִדֵּד בְּאֹמֶץ,
רוּחַ מִלְחָמָה מִלְאָהוּ,
וּגְדוּדָיו גִּבּוֹרֵי-חָיִל,
וַיַּנְחֵם בִּשְׂדֵה-פּוֹלוֹבְצִים,
כִּי עָלָה בְּעַד אֶרֶץ רוּסְיָה.
אִיגוֹר הִתְבּוֹנֵן בַּשֶּׁמֶשׁ
הַבְּהִירָה – וְהִיא עוֹמָמֶת,
וְהִנֵּה מִמֶּנָּה אֹפֶל
מְכַסֶּה אֶת עֵין הֶחָיִל.
לִגְדוּדָיו עָנָה אָז אִיגוֹר:
"הוֹי, אַחַי עֲמִיתֵי-חָיִל!

------------------
וּלְעֶזְרָה כִּי קָרְאוּ, וְאֵין מִכֶּם עוֹנֶה –
לָכֵן אֶעֱבֹרָה בְּסַעֲרַת נֶגֶב,
וְהָפַכְתִּי מִשָּׁרְשׁוֹ כָּל סֶלַע יִשָּׂגֵב,
וְאֶחֱלֹף כַּסּוּפָה בַּאֲשֶׁר הֲנִיחוֹתִים,
וַאֲשַׁבֵּר וַאֲמַגֵּר וַהֲדִיקּוֹתִים.
וְשִׁנֵּיהֶם אֲנַפֵּץ וְצוּקֵיהֶם אֲפוֹצֵץ,
יִתְפּוֹרְרוּ לִרְגָבִים וְיִהְיוּ לְחָצָץ,
וְרוּחַ אֲשַׁלַּח בָּהֶם וּנְשָׂאָתַם,
כִּנְשֹׂא אֶת הָאַרְבֶּה, מֵאֶרֶץ-מְכוֹרָתָם,
וְיִהְיוּ לְשִׁמְצָה בַּאֲשֶׁר הֵם בָּאִים,
לְבוּז וְלִשְׁנִינָה בֵּין כָּל קְהַל הַגּוֹיִם,

------------------
הִיא הַצִּרְעָה צִפּוֹר חִיסִי,
עַל הַגַּג עַל רְעָפָיו עָמְדָה,
מִתְבּוֹנֶנֶת בְּכוּר הַבַּרְזֶל,
בְּבַרְזֶל-עָשׁוֹת בְּהֵעָשׂוֹתוֹ.
"וְהִיא נֶחְפְּזָה וַתָּעָף
לְהָבִיא שְׁרִיקוֹת שֶׁל נְחָשִׁים,
אֶרֶס שָׁחוֹר לְאֶפְעֶה אַכְזָר,
אֶרֶס שֶׁל נְמָלִים שְׁחוֹרוֹת
וְרַעַל נִסְתָּר לַצְּפַרְדֵּעַ,
לָשִׂים אוֹתָם תּוֹךְ הַנּוֹזְלִים,
בָּמוֹ יִקְשֶׁה בַּרְזֶל-עָשׁוֹת.
"וְהַנַּפָּח אִלְמָרִינֶן,
חֶרֶשׁ-עֲדֵי-עַד מֵעוֹלָם,
דִּמָּה, כִּי הַדְּבוֹרָה בָּאָה
עִם הַדְּבַשׁ, כַּאֲשֶׁר אָמַר,

------------------
דּוֹמַנִי, הַלַּיְלָה הַזֶּה כִחֲשָׁה גַם לְךָ הַשְּׁתִיָּה.
אָכֵן כֵּנִים דִּבְרֵי אֲדוֹנִי. בִּגְרוֹנִי הִיא. אֲבָל שִׁלַּמְתִּי
לָהּ גְּמוּלָהּ בְּרֹאשָׁהּ וּמְדֻמַּנִי עָצַמְתִּי מִמֶּנָּה. וְיֵשׁ
שֶׁהָיְתָה מְרִימָה אֶת רַגְלַי וְגָבַרְתִּי תֵכֶף לְהוֹרִידָן
מָטָּה.
מֶקְדּוּף
אֲדוֹנְךָ כְבָר קָם?
קוֹל דְּפִיקָתֵנוּ הֶעִירָהוּ. הִנֵּה הוּא בָא.
לֶינוֹקְס
בֹּקֶר טוֹב, אֲדוֹנִי!
מֶקְבֶּת
בֹּקֶר טוֹב לִשְׁנֵיכֶם!
מֶקְדּוּף
אַלּוּף יָקָר, הַכְּבָר קָם הַמֶּלֶךְ?
מֶקְבֶּת
לֹא עוֹד.
מֶקְדּוּף

------------------
יַעַן וּבְיַעַן הָרַגְתָּ עַתָּה הָעֶלֶם, הַנַּעֲלֶה
בֵּין כָּל-נַעֲרֵי אִתָּקָה; עַל-כֵּן יֹאכְלוּךָ הַדַּיּוֹת!" 
כָּכָה הִבִּיעַ כָּל-אִישׁ וָאִישׁ, כִּי אָמְרוּ, בִּשְׁגָגָה
הִכָּה אֶת-נֶפֶשׁ הַגִּבּוֹר; וְהֵמָּה הַשּׁוֹטִים לֹא יָדְעוּ,
אֲשֶׁר כְּבָר לָמוֹ לְכֻלָּם מָוֶת וְאָבְדָן נְכוֹנִים.
זְעוּמוֹת בָּם הִבִּיט אוֹדִיסֵס, הָאִישׁ רַב-הַדַּעַת, וַיֹּאמֶר:
"הוֹי, הַכְּלָבִים, וְאַתֶּם אֲמַרְתֶּם לְעוֹלָם לֹא אָשׁוּב 
לְבֵיתִי מֵאֶרֶץ הַטְּרוֹיִים, וּתְכַלּוּ אֶת-טוּבִי וּרְכוּשִׁי,

------------------
יִסּוֹג אָחוֹר וְיִירָא, וְאִם-תִּבְעַר חֲמָתוֹ, בַּבֹּקֶר
הַשְׁכֵּם יִרְחַק מֵהֶם, וּלְבָבוֹ יֶאֱבַל בְּחֻבּוֹ, –
כָּכָה הָלַךְ אֲזַי מֶנֶּלָּאוֹס הַקּוֹרֵא-בְחָיִל. 
נָטַשׁ שָׁם אֶת-פַּטְרוֹקְלוֹס בְּלֹא-רָצוֹן, כִּי-יָרֵא פֶּן-יִטְּשׁוּ
אוֹתוֹ בְנֵי-הָאֲכַיִּים, כִּי-תִפֹּל עֲלֵיהֶם אֵימָתָה.
הִרְבָּה וְדִבֵּר עַל-לֵב מֵרִיאוֹנֵס וּשְׁנֵי הָאָיַסִּים:
"שִׁמְעוּ, אָיַסִּים, מְפַקְּדֵי צְבָא אַרְגּוֹס, וְגַם מֵרִיאוֹנֵס,
זִכְרוּ הַפַּעַם אֶת-עַנְוַת-רוּחַ פַּטְרוֹקְלוֹס הָאֻמְלָל. 

------------------
וְאֲקַמַס וּפֵּירוֹאוֹס הַגִּבּוֹר נְשִׂיאִים לַתְּרֵקִים,
יוֹשְׁבֵי כָל-חֶבֶל הַיָּם עַל-שְׂפַת הֶלֵּסְפּוֹנְטוֹס הַסּוֹעֵר. 
וְחֵיל הַקִּיקוֹנִים הַתּוֹפְשִׂים כִּידוֹנִים – עֲלֵיהֶם אֶבְפֵמוֹס
בְּנוֹ שֶׁל-טְרֵיזֵנוֹס בֶּן-קֶאַס מִיּוֹצְאֵי חֲלָצָיו שֶׁל-זֵאוּס.
נָחָה פִּירֵיכְמֵס פֵּיאוֹנִים נוֹשְׁקֵי-קֶשֶׁת-כְּפוּפָה,
בָּא מֵאֲמִידוֹן מֵרָחוֹק, מִגְּדוֹת נְהַר אַכְּסִיּוֹס אָתָא,
אַכְּסִיּוֹס, אֲשֶׁר-אֵין מַיִם כְּמֵימָיו לְיֹפִי בָאָרֶץ. 
נָשִׂיא לַפַּפְלַגּוֹנִים הָאִישׁ שְׂעִיר-הַלֵּב פִּילֵימֶנֵס,

------------------
צְלַח, פְּרֹשׂ כַּפֶּיךָ אֶל-זֶבְס וִירֵה חֵץ בַּגֶּבֶר הָעוֹשֶׂה
וְעוֹלֵל הָרָעָה לַטְּרוֹיִים, נֶאֱדָּרִי-בָעֹז וּבַגְּבוּרָה, 
יַעַן כִּי הֶחֱלִישׁ וְהִתִּיר בִּרְכֵּיהֶם שֶׁל-רַבִּים וְאַדִּירִים,
אִם-לֹא מִבְּנֵי אֵלִים הוּא, הַפּוֹקֵד עֲוֹנוֹת הַטְּרוֹיִים,
זוֹעֵם בִּגְלַל אֵיזֶה קָרְבָּן, כִּי עֶבְרַת אֱלֹהִים קָשָׁתָה".
נָשָׂא אִמְרָתוֹ וַיַּעַן לוֹ בְנוֹ שֶׁל-לִיקָאוֹן הַנֶּהְדָּר:
"הוֹי, אֵינֵיאַס הַמְּהֻלָּל, יוֹעֲצָם שֶׁל-צִבְאוֹת הַטְּרוֹיִים! 

------------------
קַלּוֹת לְהַפְלִיג וּמְלֵאוֹת אֶפֵּיִים. הַפְּלֻגּוֹת הַשְּׁתַיִם
נְגִידִים עֲלֵיהֶן בַּקְּרָב הֵן-תַּלְפִּיּוֹס וְהֵן-אָמְפִימָכוֹס, 
זֶה יוֹצֵא יֶרֶךְ אֶבְרִיטוֹס, וְזֶה בֶּן-קְטֶאַטּוֹס – בְּנֵי אַקְטוֹר;
אַךְ עַל-הַפְּלֻגָּה הַשְּׁלִישִׁית דִּיאוֹרֵס בֶּן-אֲמָרִינְקֵס,
וּפּוֹלִיכְּסֵינוֹס הָאַבִּיר בֶּן-אֲגַסְתֶּנֶס הַמֶּלֶךְ,
יוֹצֵא יֶרֶךְ אַבְגֵּיַס, נָשִׂיא לַפְּלֻגָּה הָרְבִיעִית.
וְאֵלֶּה הַיּוֹשְׁבִים בְּדוּלִיכְיוֹן וְעַל-אִיֵּי אֱכִינֵי הַקְּדוֹשִׁים, 

------------------
הַלְעוֹלָם אַךְ כָּךְ, הוֹי, זֵד יִהְיֶה!
לֻמַּד הָרִים וּמְעָרוֹת הַפֶּרֶא,
נִימוּס שָׁם זָר.
כְּלַךְ לְךָ מֵעַל פָּנָי!
אַל תֵּעָצֵב, קֵסַרְיוֹ יַקִּירִי.
לֵךְ לְךָ, גַּס רוּחַ!
     בְּמָטוּתָא יְדִיד!
הַבֵּט לְחָכְמָתְךָ וְאַל תַּבֵּט
לְאַף, בְּשֶׁל חִלּוּל שְׁלוֹמְךָ וְלֹא
בְּצֶדֶק וּפְרָאִי.
אִתִּי בֹא אֶל בֵּיתִי,
וַאֲסַפֵּר לְךָ כַּמָּה וְכַמָּה מַעַלְלֵי
אוֹתוֹ רַעֲשָׁן, לְמַעַן תִּצְחַק לוֹ.
עָלֶיךָ בֹּא אִתִּי, נָא – אַל תְּסָרֵב.
יוּאַר בַּעֲבוּרִי, כִּי הִטִּיל צַעַר

------------------
וְיֵשׁ שֶׁצָּבְעוּ אוֹתָם
בְּצְבְעֵי נֹגַהּ וְעֵין לֶהָבָה,
צְבָעִים חַמִּים, חַיִּים.
וְהַמִּגְדָּלִים – יַד שַׁלְהֶבֶת
שְׁלוּחָה עַד שָׁמָיִם.
וּמִגַּגּוֹת בֵּית-הַתְּפִלָּה
פַּחֵי הָעוֹפֶרֶת
הַנִּתָּכִים בַּשַּׁלְהֶבֶת
הָיוּ לְאֵשׁ נִגֶּרֶת,
נַחַל שׁוֹטֵף, גַּל לֶהָבוֹת
לוֹהֵט וְאִשּׁוֹ לְבָנָה,
כְּעַיִן נַעֲלָמָה גְּדוֹלָה
בּוֹכָה עַל חֻרְבָּנָהּ;
בּוֹכָה עַל כָּל הַחֲמוּדוֹת,
יָצַר אָמָן-חָרָשׁ,
וְעַל מִכְמַנֵּי חָכְמַת אָדָם,
שֶׁכִּלָּיוֹן יָרָשׁ.
תִּמְרוֹת עָשָׁן… עָנָן כָּבֵד…

------------------
רַבּוֹת וְרַבּוֹת עֲשָׂרוֹת תֶּחְסַרְנָה כַיּוֹם אֶת-מֶלְצָרָן.
יַעַן כֵּן רַבּוּ, סְבוּרַנִי, בְּנֵי הָאֲכַיִּים מֵאַנְשֵׁי
טְרוֹיָה הַיּוֹשְׁבִים בָּעִיר; אַךְ בַּעֲלֵי-בְרִית לָהֶם רַבִּים, 
בָּאִים מֵעָרִים רַבּוֹת, אֲנָשִׁים תּוֹפְשֵׂי-חֲנִיתוֹת,
הֵם יְנִיאוּנִי בְחָזְקָה מֵהָפִיק אֶת-זְמָמִי, מִקַּרְקֵר
מְצוּדַת אִלְיוֹן הַקְּדוֹשָׁה, הָעִיר הַנּוֹשֶׁבֶת מֵאָדָם.
הִנֵּה כְּבָר חָלְפוּ עָלֵינוּ תֵּשַׁע שְׁנוֹת זֵאוּס הַגָּדוֹל,
רָקְבוּ קַרְשֵׁי הַסְּפִינוֹת, עֲבוֹתוֹת הַסְּפִינוֹת כְּבָר בָּלוּ; 

------------------
"אָכֵן, אִשְׁתִּי, נְכוֹנִים דְּבָרַיִךְ וֶאֱמֶת תֶּהְגִּי.
הִנֵּה לָמַדְתִּי דַעַת מַחְשְׁבוֹת רַבִּים גִּבּוֹרִים
גַּם מְזִמּוֹתֵיהֶם, כִּי רַבּוֹת אֲרָצוֹת וּמְדִינוֹת עָבַרְתִּי.
אוּלָם אֵין בָּהֶן אִישׁ, וְעֵינַי לֹא רָאוּ כָמֹהוּ,
אֲשֶׁר יִדְמֶה לְאוֹדִיסֵס, הַגֶּבֶר הָעוֹמֵד לִבְלִי-חָת. 
הִנֵּה זֹאת עָשָׂה וַיִּפְעַל הַגֶּבֶר הָאַדִּיר-מֵרַבִּים.
אָנוּ בְּבֶטֶן הַסּוּס הַמְּהֻקְצָע, שָׁם נִצְפְּנוּ הַטּוֹבִים
בֵּין הָאַרְגֵּאִים וּבְלִבָּם הַמָּוֶת וְהָאָבְדָן לַטְּרוֹיִים.

------------------
מִי יִתֵּן בִּתּוֹ לִיצוּר שֶׁל צֶפַע?"
אֶת אָבִיו הַנְּחֻשְׁתָּן יַעֲנֶנּוּ:
הוֹי, אָבִי מָרִי, הוֹי, מֶלֶךְ בּוּדִים!
קוּם חֲבוֹשׁ סוּסְךָ, אֶת לַסְטוֹבִיצָה,
צְלַח וּרְכַב, אָבִי, בּוֹא עִירָה פְּרִיזְרֶן,
אֶל מַלְכָּהּ, אֶל מֶלֶךְ פְּרִיזְרֶן בֹּאָה,
לִי יַשִּׂיא בּתּוֹ אוֹתוֹ הַמֶּלֶךְ."
כִּי שָׁמַע דְּבָרָיו אָז מֶלֶךְ בּוּדִים,
וַיַּחֲבוֹשׁ סוּסוֹ, אֶת לַסְטוֹבִיצָה,
וְרָכַב לוֹ אֶל הָעִיר אֶל פְּרִיזְרֶן.
וּכְשֶׁבָּא עֲדֵי חֲצַר הַמֶּלֶךְ,
מֵרָחוֹק רָאָה וּזֶה, מִצְּרִיחַ,

------------------
מַשְׁחִיז חַרְטוֹם עַל הַצּוּרִים:
"לָמָּה, אֻמְלָל, תִּשְׂחֶה בְּמַיִם,
נָע וְנָד בַּיָּם הֶעָכוּר?"
הֵשִׁיב לוֹ אֲמָרָיו וֵינוֹ,
נָשָׂא דְּבָרוֹ, כָּכָה עָנָה:
"כִּי מִגַּב הַסּוּס נָפַלְתִּי,
וַיְטַלְטְלוּנִי מַיִם עַזִּים,
מִשְׁבְּרֵי הַיָּם גְּרָפוּנִי."
עָנָה לוֹ הָעַיִט, אָמַר:
"אַל תֵּחַתָּה, בֶּן-קָלֶוָה,
אַךְ חֲזַק וּשְׁבָה עַל גַבִּי,
וּמִמֵּי הַיָּם אֶמְשֶׁךָ,
אֲבִיאֲךָ לַאֲשֶׁר תֶּחְפָּץ.
גַּם זָכַרְתִּי יְמֵי-קֶדֶם,
כָּרְתְךָ יַעֲרֵי קָלֶוָה
וְהוֹתִירְךָ אֶת הַלִּבְנֶה

------------------
תִּטְּשׁוּ לְשֵׁם וְלִתְהִלָּה פֹה לִפְּרִיאַמּוֹס וְלַטְּרוֹיִים
אֶת-הֶלֶּנָּה בַת-אַרְגּוֹס, אֲשֶׁר בִּגְלָלָהּ פֹּה אָבְדוּ
הַרְבֵּה אֲכַיִּים בִּטְרוֹיָה, הַרְחֵק מֵאֶרֶץ הָאָבוֹת?
מַהֵר אֶל-עַם הָאֲכַיִּים, רֵד וְאַל-נָא תִּתְמַהְמַהּ,
בְּגֶבֶר וָגֶבֶר עֲצֹר בְּמֶתֶק דְּבָרֶיךָ וּמָנְעֵם 
מֵהַסִּיעַ בַּיָּם הַסְּפִינוֹת מֻקָּפוֹת-הַמְּשׁוֹטִים!"
כָּכָה אָמָרָה. וְהִכִּיר אֶת-קוֹל בַּת-הָאֵלִים הַמְּדַבְּרָה,
מִהֵר רָץ וְהִשְׁלִיךְ מְעִילוֹ מֵעָלָיו - הֵרִימוֹ

------------------
הֵמָּה מֵרֹב לֹא יִסָּפְרוּ, וְתִשְׁעִים עָרִים בָּאָרֶץ.
שָׂפָה וְשָׂפָה בְּעִרְבּוּבְיָה; וְאוּלָם יֵשׁ בָּהּ אֲכַיִּים, 
כִּתִּים בָּהּ יוֹשְׁבִים מֵאָז וּמֵעוֹלָם, וְיֵשׁ בָּהּ קִידוֹנִים,
דּוֹרִים לִשְׁלשֶׁת שִׁבְטֵיהֶם, וְגַם הַפֶּלַּסְגִּים הַנַּעֲלִים.
שָׁם גַּם קְנוֹסוֹס הָעִיר קִרְיָה לְמֶלֶךְ, לְמִינוֹס,
יְדִידוֹ שֶׁל-זֵאוּס הַשַּׂגִּיא, וְתֵשַׁע שָׁנִים בָּהּ מָלָךְ.
הָיָה הַלָּה אֲבִי אָבִי, כִּי אָבִי – דֶּבְקַלְיוֹן הַגִּבּוֹר, 
הוּא דֶבְקַלְיוֹן יְלָדַנִי וְאֶת-אִידוֹמֶנֵּס הַשַּׁלִּיט.

------------------
עִנְיָן רְצִינִי, גְּבִרְתִּי! יָכוֹל הָיִיתִי לִהְיוֹת רְצִינִי: אוֹתָם הַקִּשּׁוּרִים הַמִּצְטַלְּבִים מְבִיאִים אֶת הַדָּם לִידֵי קִפָּאוֹן.
אֲבָל מַה בְּכָךְ? אִם זֶה מוֹצֵא חֵן בְּעֵינֶיהָ שֶׁל אַחַת, אָז זֶה בְעֵינַי, כְּמַאֲמָר אוֹתָהּ סוֹנֶטָּה אֲמִתִּית – “אִם אֲנִי מוֹצֵא חֵן בְּעֵינֵי הָאַחַת הֲרֵי אֲנִי מוֹצֵא חֵן בְּעֵינֵי כֻּלָּן”.
מַה שְּׁלוֹמְךָ, מַלְבוֹלִיוֹ? מַה לְּךָ?
נַפְשִׁי אֵינָהּ שְׁחֹרָה, אַף עַל פִּי שֶׁפּוּזְמְקָאוֹתַי צְהֻבִּים.

------------------
אֶבְרִבַּטֵס כָּרוֹזוֹ, הָאִישׁ הָאִתָּקִי מְלַוֵּהוּ.
קָרַב אֶל-אֲגַמֶּמְנוֹן בֶּן-אַטְרֵס וַיִּקַּח מִיָּדָיו 
שַׁרְבִיט הַמֶּלֶךְ, שֶׁבָּא לוֹ בִירֻשָּׁה, אֲשֶׁר לֹא-יִבֹּל;
בָּא אֶל-בְּנֵי הָאֲכַיִּים לְבוּשֵׁי-סוֹחֶרֶת-הַנְּחֹשֶׁת.
וְהָיָה מִדֵּי פָגְעוֹ בְּמֶלֶךְ אוֹ בְאַחַד הָעָם מִן-הַנְּדִיבִים,
הָיָה עוֹמֵד לְפָנָיו וְעוֹצְרוֹ בַּדְּבָרִים הָרַכִּים:
"אֻמְלָל, לֹא-יָאֶה לְּךָ לְהִבָּהֵל כְּמוּג-לֵב וּפַחְדָן. 
מוּטָב שְׁבָה עַל-מְקוֹמְךָ, אֱמֹר לָאֲחֵרִים וְיֵרָגְעוּ.

------------------
גַּם טֵלֶמָּכוֹס. וְרֵעָיו פִּתְּחוּ עֲבוֹת הָאֳנִיָּה,
עָלוּ גַם הֵמָּה בַסְּפִינָה וְיָשְׁבוּ אִישׁ אִישׁ עַל-סַפְסָלוֹ.
רוּחַ חֲבִיבָה זְבָדָתַם אַתֵּנָה בְּהִירַת-הָעָיִן, 
רוּחַ מַעֲרָבִית סוֹאֶנֶת, רוֹעֶשֶׁת עַל-מֶרְחַב יָם עָכוּר,
פָּקַד אֲזַי טֵלֶמָּכוֹס לְרֵעָיו וַיְזָרְזֵם וְתָפְשׂוּ
כְּלֵי הָאֳנִיָּה, וְהֵמָּה מִהֲרוּ עָשׂוּ פְקֻדָּתוֹ.
נָטְלוּ הֵרִימוּ הַתֹּרֶן הֶעָשׂוּי עֵץ אֹרֶן, קְבָעוּהוּ
בְּקִנּוֹ, הֶעֱמִידוּהוּ, אַף מָתְחוּ חֲבָלָיו וְהִדְּקוּם, 

------------------
גְּלַבְקוֹס בֶּן-הִיפּוֹלוֹכוֹס הַמּוֹשֵׁל עַל-אַנְשֵׁי לִיקִיָה
מָחַץ בְּסַעֲרוֹת הַקְּרָב אֶת-אִיפִינוֹס בַּכָּתֵף בְּרָמְחוֹ,
מָחַץ אֶת-בְּנוֹ שֶׁל-דֶּכְּסִיאֵס, וְהוּא עוֹלֶה בְרִכְבּוֹ הַמָּהִיר; 
נָפַל מֵרִכְבּוֹ לָאָרֶץ, אֲבָרָיו רָפוּ חָלָשׁוּ.
אַךְ כְּשֶׁהִתְבּוֹנְנָה פַּלַּס-אַתֵּנָה כְּחֻלַּת-הָעַיִן
וְרָאֲתָה אֶת-הָאַרְגֵּאִים הַתַּמִּים לִגְוֹעַ בְּמִלְחֶמֶת
דָּמִים, נֶחְפְּזָה לָרֶדֶת מֵרָמוֹת אוֹלִימְפּוֹס מוּעָפָה,
טָסָה אֶל-אִלְיוֹס הַקְּדוֹשָׁה, וְהִנֵּה אַפּוֹלוֹן לִקְרָאתָהּ 

------------------
"וְעוֹד בּוֹ בַיּוֹם סַמִּים מַשְׁקִיטִים כְּאֵב וְצוֹפְדִים כְּדֵי שֶׁיָּנוּחַ לְמַר – שְׁלשִׁים זוּז".
טוֹב, עֲשָׂרָה וַחֲמִשָּׁה-עָשָׂר.
"וְעוֹד בַּיּוֹם הָעֶשְׂרִים וְשִׁשָּׁה – חֹקֶן מֵקֵל נְפִיחָה, כְּדֵי לְגָרֵשׁ אֶת רוּחוֹתָיו שֶׁל מַר – שְׁלשִׁים זוּז".
עֲשָׂרָה זוּזִים, מַר פְלֵירַן.
"וְעוֹד חֹקֶן שֵׁנִי, בִּשְׁבִיל מַר בּעֶרֶב עָשׂוּי כַּנָּ"ל – שְׁלשִׁים זוּז".
מַר פְלֵירַן – עֲשָׂרָה זוּזִים.

------------------
הִנֵּה אֲנִי אֶפִּיקוֹרוֹס וְדָשׁ בַּעֲקֵבַי עֲבֵרוֹת;
שׁוֹמֵר כָּל-מִצְוָה אֵינֶנִּי, אַךְ יֵשׁ לִי חֲבִיבוֹת, לְמַלֵּא
דִּבְרֵי-הַכָּתוּב: "גַּם פּוֹשְׁעֵי-יִשְׂרָאֵל מְלֵאִים כָּרִמּוֹן
מִצְווֹת". הֲרֵי אֲנִי זָהִיר בַּמִּצְוָה: וְנָשַׁקְתָּ לָאִשָּׁה –
קַלָּה כְּבַחֲמוּרָה. וְהִנֵּה עַרְבּוּבְיָה גְּדוֹלָה שׂוֹרֶרֶת
עוֹד אֶצְלֵנוּ בְּנִדּוֹן הַנָּחַת-הַשֵּׁם בַּנִּתּוּחַ.
בְּעֶטְיָהּ שֶׁל אוֹתָהּ עַרְבּוּבְיָה לֹא אֵצֵא הַמִּצְוָה, חָלִילָה.
פַלַנְכְּס – הַמַּעֲרָכָה, זֶה יְכַנֶּנָּה “הַגָּלִיל”

------------------
לַבַּת-אֵשׁ נִסְעָרֶת…
שֹׂרַף בֵּית-הַנְּזִירִים, וְאַחֲרָיו
כָּל הָעִיר בּוֹעָרֶת.
וַאֲנִי בַּחוּצוֹת רַצְתִּי
לִרְאוֹת הַהֲמוּלָה,
לִרְאוֹת בְּאוֹיְבַי, בְּהִשְׁתַּפֵּךְ
נַפְשָׁם הָאֲמֻלָּה,
לְהִתְבּוֹנֵן אֶל הַדְּמָעוֹת
נִגְּרוּ מֵעֵין אָבוֹת,
בְּהִשָּׁמַע בִּכְיַת בְּנֵיהֶם
בְּתוֹךְ אֵשׁ הַלֶּהָבוֹת.
צְחוֹק לִי, צְחוֹק לִי: בְּהִתְיַפֵּחַ
נָשִׁים בְּחוּצוֹת קָרֶת,
בְּהִמָּלֵט מִן הַבַּיִת
אִישׁ כְּסוּתוֹ בּוֹעָרֶת!
וּבִהְיוֹת הַמּוֹקֵד עֱרוּךְ
קָרְבָּן אָז הִקְרַבְתִּי:

------------------
לִי סִפֵּר הַמַּעְיָן וַיְסַפֵּר הַגָּל…
וְאֶת אֲשֶׁר לִי סִפְּרוּ אֲנִי לֹא יָדַעְתִּי.
אַךְ נַפְשִׁי הִרְגִּישָׁה, אַךְ נַפְשִׁי הִבְחִינָה
בְּרֶטֶט הַנְּגִינָה
וּבְזַעֲזוּעֶיהָ,
וּמְלֵאָה הִיא אוֹתָם.
וְנִדְמוּ לִי אוֹתָם
הַקּוֹלוֹת הַתּוֹבְעִים
דְּבַר-מָה וְהַקּוֹבְלִים,
כִּשְׁיָרֵי בִיב הוֹלֵךְ הָלֹךְ וְחָרֹב,
כְּאִלּוּ הֵם נוֹבְעִים
מִנֶּפֶשׁ לִי יְקָרָה, מִלֵּב לִי מְאֹד קָרוֹב,
כִּי עַל-כֵּן יֵשׁ בָּמוֹ נִיחוֹחוֹת, שֶׁהֵמָּה
זִכְרוֹנוֹת שֶׁל יַלְדוּת עַל מֶרְחֲבֵי שְׁדֵמָה,

------------------
אֶנְגִּידוּ בְשַׁעַר הַהֵיכָל הַנִּשָּׂא
גָּדַר בְּעַד גִּלְגָּמֶשׁ וְלֹא יָבֹא בוֹ.
כִּשְׁנַיִם נֶאֱבָקִים הֶחֱזִיקוּ זֶה בָזֶה
בְּשַׁעַר בֵּית-הַמִּקְדָּשׁ,
בִּרְחוֹבוֹת הָעִיר נֶאֱבָקוּ.
הֵצִיק אֶנְגִּידוּ לְרוֹעֵה-הָאָרֶץ.
אָז תְּפָשׂוֹ הַלָּז כִּתְפֹשׂ אֶת הָאִשָּׁה,
הִתְגַּבֵּר עָלָיו וַיָּעַל.
הֱנִיפָהוּ וְהִשְׁלִיכָהוּ לְמַרְגְּלוֹת אִמּוֹ.
יִשֹּׁם הָעָם, לַמֶּלֶךְ יִתַּמֶּה.
צָעַק אֶנְגִּידוּ, נוֹאֲשָׁה עֶבְרָתוֹ.
שַׂעַר רֹאשׁוֹ הָאַדִּיר פָּרַע;
בָּא מִן הָעֲרָבָה, מוֹרָה לֹא עָלָה עַל רֹאשׁוֹ.

------------------
אַךְ אֵין אֶת-נַפְשִׁי לִפְגֹּעַ בְּגִבּוֹר כְּמוֹתְךָ בְּעָרְמָה,
לֶאֱרֹב לְךָ, אַךְ בַּגָּלוּי אַכֶּכָּה, אִם-יַעֲלֶה בְיָדִי".
כָּכָה הִבִּיעַ וַיְנוֹפֵף כִּידוֹנוֹ הַמַּאֲרִיךְ-צִלּוֹ,
זְרָקוֹ בְאָיַס בְּמָגִנּוֹ הָאַדִּיר בֶּן-שִׁבְעַת הָעוֹרוֹת, 
פָּגַע בְּמִסְגֶּרֶת-הַנְּחֹשֶׁת, שֶׁשִּׁמְּשָׁה לוֹ מַעֲטֶה שְׁמִינִי,
עָבַר הַנְּחֹשֶׁת הָעַזָּה וְחָתַךְ אֶת-שֵׁשׁ הַמַּעֲטָפוֹת,
נִתְקַל בַּשְּבִיעִית וַיַּעֲמֹד בְּעוֹר שׁוֹר-הַפָּר. שֵׁנִי זָרַק

------------------
עָנְתָה לוֹ הֵרָה הַגְּבִירָה גִדְלַת-הָעַיִן וַתֹּאמֶר:
"שַׂר שֶׁל-שֵׁנָה, שַׁלָּמָה יֶהְגֶּה לִבְּךָ כָאֵלֶּה?
תֹּאמַר, כִּי זֵאוּס הַמַּבִּיט-לְמֵרָחוֹק יוֹשִׁיעַ לַטְּרוֹיִים, 
כַּאֲשֶׁר עָזַר לִבְנוֹ לְהֵרַקְלֵס עֵת בָּעַר בּוֹ אַפּוֹ?
בֹּא, וְנָתַתִּי לְךָ לְאִשָּׁה אֶת-אַחַת הַכַרִיטוֹת,
רַכַּת הַשָּׁנִים בֵּינֵיהֶן, וְקָרָאתָ לָהּ אֵשֶׁת חֵיקֶךָ,
אֶת פַּסִּתֶּאָה, אֵלֶיהָ תִכְלֶינָה עֵינֵיךָ זֶה כַמָּה".
כָּכָה הִבִּיעָה, וְשָׂמַח מְאֹד שַׂר-הַשֵּׁנָה וַיַּעַן: 

------------------
וּכְלוּם אָשַׁמְנוּ? לֹא! כִּי חֻלְּשָׁתֵנוּ
הָאֲשֵׁמָה.
מַה שֶּׁנּוֹצַרְנוּ – אָנוּ.
וּמָה הַסּוֹף? הַדֻּכָּס אֲהֵבָה מְאֹד,
וְאָנֹכִי – מִפְלֶצֶת זְעִירָה –
דָּבַקְתִּי בוֹ.
וְהִיא הִיא בִּי דָבְקָה.
וּמַה סּוֹף הַדָּבָר? עַד שֶׁאֲנִי
הַגֶּבֶר אֵין תִּקְוָה לִי מֵהַדֻּכָּס,
וְאִם אִשָּׁה אֲנִי – הוֹי אֱלֹהִים! –
שָׁוְא כָּל אַנְחוֹת אוֹלִיבְיָה הַמִּסְכֵּנָה.
אַתָּה, הַזְּמַן, תִּפְתֹּר, וְלֹא אָנֹכִי.
קָשֶׁה מִמֶּנִּי זֹאת – וְלֹא בְכֹחִי.

------------------
תִּהְיֶנָּה פְגִישׁוֹתֵינוּ
כִּנְגִינָה נָמָה-עֵרָה,
נֶחְתָּכוֹת בְּיַד הַגּוֹרָל,
נֶחְתָּמוֹת בְּיַד הַגְּזֵרָה:
לְאֹשֶׁר לֹא קִוִּינוּ
וּלְשִׂמְחָה לֹא צְפוּיָה
בְּיַד הַפּוֹסֵק חַיִּים
וּבְסוֹד עוֹלָם חֲבוּיָה.VIII
הֶעֱבִידוּנִי חֲמוּדוֹתַיִךְ
וּבַמַּנְגִּינָה
נִתְפַּסְתְּ לִי,
לִכְשֶׁתָּבוֹאִי בַמַּאְפֵּלְיָה,
לִכְשֶׁתִּכָּנְסִי:
“לִי! – שֶׁלִּי!”
הֲמִשִׁגְיוֹנִי בְּאַהֲבָתֵךְ
הַמַּקְסַמְתֵּנִי
אֲקַו לְשִׁיר?
הֲמַנְגִּינָתִי וּבַחֲרוּזִים
קוֹלֶטֶת אוֹתָךְ
כְּטַל-נִיר?
וּבְתַעְתּוּעֵי הַתַּעֲנוּגוֹת

------------------
וְלוּ נִמְצָא לָנוּ הַגֶּבֶר, שֶׁיֵּלֵךְ וְיִקְרָא לַשְּׁנַיִם –
לְאָיַס הַנִּמְשָׁל-לָאֵלִים וּלְאִידוֹמֶנֵּס הַמּוֹשֵׁל;
יַעַן כִּי הֵם סְפִינוֹתֵיהֶם רְחוֹקוֹת מִכָּל-הָאֳנִיּוֹת.
אֶפֶס אֶת-מֶנֶּלָּאוֹס, וְאִם-גַּם אֲהַבְתִּיו וְכִבַּדְתִּיו,
חָרֵף אֲנִי אֲחָרְפֶנּוּ –מִמְּךָ לֹא אֲכַסֶּה, וְאִם תִּקְצֹף- 
הִנֵּה הוּא יָשֵׁן אֶת-שְׁנָתוֹ וְעָמַס עָלֶיךָ הַמְּלָאכָה.
וְעָלָיו הָיָה לָלֶכֶת וּלְשַׁחֵר אֶת-פְּנֵי כָל-הַשָּׂרִים,
לַעֲמֹל אֶצְלָם; כִּי צָרָה נוֹרָאָה מֵהָכִיל קָרֵבָה".

------------------
הִנֵּה הִיא! אָנָּא, יוֹנָתִי, מַהֲרִי אֶת מַגָּפֵינוּ".
שָׁאֲלָה אוֹתוֹ הַשִּׁפְחָה: "וְאֵיפֹה הִנִּיחוּם רַבּוֹתַי?
וְגַם לֹא רָאִיתִי – וְכִי מָה?" – הִזִּיעַ ר' מֶנְדֶּל וְעָנָה:
“אֵין מַגָּפַיִם וְאֵין נַעֲלֵי-לִבְדִּי שֶׁלִּי – וְאָן בָּאוּ?”
"מַה אַתֶּם סָחִים, – נִבְהֲלָה בַעֲלַת-הַבַּיִת, מַאי אֵינָם?
הָבָה וְנַחְפְּשָׂה, הַפְּקָה!"
נִכְנְסָה בַעֲלַת-הַבַּיִת,
נִכְנְסָה הַפְּקָה הַשִּׁפְחָה – וְנִכְנְסוּ יַלְדֵי ר' שִׂמְחָה
אֶל קוֹל הַצְּעָקָה וְהַמְּהוּמָה וּפָרְשׁוּ לְזָוִיּוֹת הַחֶדֶר,

------------------
וְהוּא עַצְמוֹ קָפַץ לָאָרֶץ מֵעַל הַמֶּרְכָּבָה הַנּוֹצְצָה, 
הִרְעִים אֲיֻמּוֹת בְּקוֹלוֹ וַיִּתְפֹּשׂ הָאֶבֶן בְּכַפּוֹ,
הָלַךְ וְקָרַב אֶל-טֶבְקְרוֹס, כִּי נִכְסְפָה נַפְשׁוֹ לְפָגְעוֹ.
וְטֶבְקְרוֹס אַךְ-הוֹצִיא מִתֶּלְיוֹ אֶת-חִצּוֹ הַמַּר וַיְכוֹנְנֵהוּ
עַל-פְּנֵי הַמֵּיתָר; וְהֶקְטוֹר מְנוֹפֵף-הַקּוֹבַע בַּכָּתֵף
פְּצָעוֹ, וְהוּא מוֹשֵׁךְ הַמֵּיתָר, וַיִּפְגַּע בַּשִּׁכְמָה, בַּמָּקוֹם 
תַּפְרִיד בֵּין צַוָּאר וְחָזֶה וְהַמָּקוֹם מְסֻכָּן בְּיוֹתֵר:

------------------
מַנְעִים זֶמֶר בְּתֵשַׁע חֹרְשׁוֹת.
וַיֵּעָתֵר לוֹ הַזָּקֵן,
בַּת-הַיַּעַר נַעֲנָתָה,
וַיַּבְהִילוּ אֶת הָאַיִל,
אֵיל-הַקֶּרַח, מִן הַיַּעַר
עַד הַמָּקוֹם שָׁם לוֹ חִכָּה,
שָׁם לוֹ אָרַב לֶמִנְקֵינֶן.
וְלֶמִנְקֵינֶן הַשָּׁמֵחַ
מִהֵר הֵטִיל אֶת הַפְּלָצוּר
עֲלֵי כְּתֵפָיו שֶׁל אֵיל-חִיסִי,
עַל הַסְּיָח, עַל-פְּנֵי צַוָּארוֹ.
לֶמִנְקֵינֶן צָד סוּס-פְּלָאִים לֶמִנְקֵינֶן בִּמְצוּלוֹת נְהַר-הַמָּוֶת
לֶמִנְקֵינֶן שָׁב לְפּוֹחְיוֹלָה,
בָּא וַיֹּאמַר: "הִנֵּה צַדְתִּי
אֶת הָאַיִל, אֵיל-הַקֶּרַח,

------------------
נָא מַהֵר הָסֵר כָּל הָעוֹשֶׂה לָנוּ
וְנִהְיֶה נָכְרִים.
רוֹס
אָמֵן , אֲדוֹנִי!
מֶקְדּוּף
הַעוֹד שׁוֹטְלַנְד כִּהְיוֹתָהּ?
רוֹס
אֲהָהּ לָאָרֶץ הָאֻמְלָלָה אֲשֶׁר
כִּמְעַט מֵעַצְמָהּ תִּפְחַד, כִּי לֹא אֵם
יִקָּרֵא לָהּ, אַךְ קָבֶר; שָׁם יִשְׂחַק
אַךְ מִי שֶׁאֵינֶנּוּ מֵבִין דָּבָר, וְקוֹל
אֲנָחוֹת, צְוָחוֹת וַאֲנָקוֹת קוֹרְעוֹת
שָׁמַיִם וְאֵין שָׂם לֵב; שָׁם צַעַר, יֵאוּשׁ
לְרַגְשָׁנוּת יוֹם-יוֹם נֶחְשָׁב, וּבְהֵילִיל
לַמֵּת אֵין שׁוֹאֵל: לְמִי? וְחַיֵּי יִשְׁרֵי לֵב
יְמַהֲרוּ יִבֹּלוּ, טֶרֶם יִבֹּל

------------------
וַתֵּרֶד וַתֹּאמֶר לְאֶנְגִּידוּ:
"אֶנְגִּידוּ הָאַדִּיר, אַתָּה שְׂשׂוֹנִי וְנֶחָמָתִי.
וַהֲגִנֹּתָ עַל בְּנִי עַל גִּלְגָּמֶשׁ.
הַעֲלֵה עוֹלָה לְשַׁמַשׁ הַנִּשָּׂא."
וַיִּשְׂאוּ רַגְלֵיהֶם וַיֵּלְכוּ צָפוֹנָה.
וַיִּשׂאוּ עֵינֵיהֶם וַיִּרְאוּ מֵרָחוֹק
אֶת הַר-הָעוֹלָם, מְעוֹנָה לָאֱלֹהִים.
וְהַדֶּרֶך עוֹלָה לִפְנֵיהֶם בְּיַעַר-הָאֲרָזִים.
רָאוּ אֶת מַחֲשַׁכֵּי הַיַּעַר וַיַּעַזְבוּ אֶת הָאֹהָלִים מֵאַחֲרֵיהֶם,
לְבַדָּם קָרְבוּ אֶל יַעַר-הָאֵלִים.
מֵרָחוֹק צָפָה עֶבֶד-חֻמְבַּבָּה,

------------------
כַּאֲשֶׁר נָהַגְתִּי אָנִי
הַמִּסְכֵּנָה הָעֲלוּבָה,
עוֹשָׂה אֶת רְצוֹן הַבַּעַל
וְכַטּוֹב בְּעֵינָיו עוֹשָׂה.
הִתְפַּתַּחְתִּי כְּאוֹתוֹ פֶּרַח,
כְּמוֹ הָאַבְרָשׁ בְּיַעַר-אֹרֶן,
מִתַּמֶּרֶת כְּחֹטֶר רַעֲנָן
נַעֲשֵׂיתִי עַלְמָה זְקוּפָה.
“גַּרְגֵּר-חֵן” קְרָאוּנִי כֻּלָּם,
“כֶּתֶם פָּז” אֲזַי כִּנּוּנִי,
אָבִי-מוֹרִי – “בַּרְוָזֹנֶת”,
בְּפִי הוֹרָתִי – “הָאַוָּזֹנֶת”,
“צִפּוֹר-מַיִם” לוֹ לְאָחִי,
לַאֲחוֹתִי – “הַפְּרִיגִיָּה.”
וּבִהְיוֹתִי מִתְהַלֶּכֶת
וּבַשְּׁבִיל – לִי צוּרַת פֶּרַח,

------------------
גֶּרֶב וּפֻזְמָק וְסִנָּרִים מִתְגַּנְדְּרִים לָמוֹ בַּחֲשַׁאי:
שַׁרְווּל לְכָאן וְשַׁרְווּל כָּאן וְשֹׁבֶל וְכָנָף וְשׁוּלָיִם.
תָּפְסוּ כָּל-פִּנּוֹת הַבַּיִת, וּמָרְדְּכַי נַעֲשָׂה טָפֵל
לְגַבֵּי סְמַרְטוּטִים שֶׁל נָשִׁים וְשִׂמְלוֹת-חֲתֻנָּה הֲדוּרוֹת.
נִטַּל כְּבוֹדוֹ וַיִּדַּל וְאֵין בּוֹ מַשְׁגִּיחַ לִכְאוֹרָה.
נוֹסָף עַל כָּל הַ“הוּ-הַהּ” כְּלוֹמֵר הַמְּהוּמָה בִּלְשׁוֹנוֹ,
מְנוּחָה לֹא יָדַע גַּם-עַתָּה, כִּי בְּאוֹתָהּ הַשָּׁעָה שָׁם אֶצְלוֹ

------------------
מַכְנִיעַ הָעֲנָקִים / קָטַם מִן הַפָּר
אֶת מִשְׂגַּבּוֹ / עֲטוּר הַקַּרְנָיִם.
"רַב-הָאֳנִיָּה / רוֹאֶה אֲנִי שְׁקִידָתְךָ
נוֹרָאָה אַף / מִמְּנוּחָתְךָ בַּסְּעוּדָה."
צִוָּה בַּעַל-הַתְּיָשִׁים / לְבֶן-הַקּוֹפִים
לְהוֹסִיף וּלְהַסִּיעַ / אֶת סוּס-הַגְּלִילִים;
אַךְ הַטּוּרְס הֶעָצֵל / עָנָה לוֹ וְאָמָר:
אֵין לִי כָּל חֵשֶׁק / לְהוֹסִיף וְלָשׁוּט.
שָׁלָה הִימִיר הָעַז / שְׁנַיִם תַּנִּינִים
בְּחַכָּה מִן הַיָּם / תּוֹךְ זִיזָה אַחַת;
אֲבָל בְּנוֹ-אוֹדִין, / וֵיאוֹר הֶעָרוּם,

------------------
מַבִּיט בְּרַגְלֵיהֶם הַקַּלּוֹת בְּנוֹצְצָן, מִשְׁתָּאֶה בְּנַפְשׁוֹ. 
הֵעִיר הַלָּז אֶת-כִּנּוֹרוֹ בְּשִׁירָה עֲרֵבָה עַל-אֹדוֹת
אַהֲבַת אָרֵס הָאֵל וְאַפְרוֹדִיטָה עֲדוּיַת-הַכְּלִילִים,
אֵיךְ הִתְיַחֲדוּ הֵם לָרִאשׁוֹנָה בְּהֵיכַל הֵפֵיסְטוֹס,
אַךְ בְּהֵחָבֵא; וְהִרְבָּה לָהּ אֶתְנָן וְאֶשְׁכָּר, וְחִלְּלוּ
מִטַּת הֵפֵיסְטוֹס הַמּוֹשֵׁל וִיצוּעוֹ, וּבִשְּׂרוֹ הַחֶרֶס – 
הֵלְיוֹס, אֲשֶׁר הִתְבּוֹנֵן וְרָאָם מִתְעַלְּסִים בָּאֳהָבִים.
שָׁמַע הֵפֵיסְטוֹס אֶת-שְׁמוּעַת הַכְּלִמָּה הַגְּדוֹלָה וַיְמַהֵר

------------------
אֶת כָּל שְׂדוֹתַי אַעֲנִיקָה,
וּבִלְבַד שֶׁאַצִּיל נַפְשִׁי,
שֶׁאֲשַׁחְרֵר אֶת נִשְׁמָתִי."
סָח הַזָּקֵן וֵינֵמֵינֶן:
אֵין לִי צֹרֶךְ בִּשְׂדוֹתֶיךָ
גַּם דְּגָנְךָ אֵינוֹ נָחוּץ;
לִי כָּהֵנָּה וְכָהֵנָּה,
מָקוֹם תַּבִּיט בּוֹ – שָׁם שָׂדֶה,
סָבִיב נִצְּבוּ הָעֲרֵמוֹת.
טוֹבוּ שְׂדוֹתַי מִשְּׂדוֹתֶיךָ,
גְּדִישַׁי עוֹלִים עַל גְּדִישֶׁיךָ."
שָׁב וְשָׁר – וְיוּקָהַיְנֶן
הוֹסִיף שָׁקַע בְּעִמְקֵי-בִּצָּה.
אַךְ סוֹף-סוֹף וְיוּקָהַיְנֶן
לִבּוֹ נָפַל, אָמַר נוֹאָשׁ,
בָּא עַד פִּיו בְּטִיט-הַיָּוֵן,

------------------
אַךְ לֹא גָּמַר, בְּנִי אָהָבְתִּי."
וְהַנַּפָּח אִלְמָרִינֶן
שָׂם בְּכוּרוֹ זָהָב טָהוֹר,
כֶּסֶף טָהוֹר הוֹסִיף עָלָיו
וַיַּעֲשֵׂהוּ אֵת מַחֲרֶשֶׁת.
עָשָׂה נְעָלִים לוֹ מִבַּרְזֶל,
לָקַח, נָשָׂא שִׁרְיוֹן-בַּרְזֶל
וַחֲגוֹרָה – בַּרְזֶל-עָשׁוֹת,
בָּתֵּי-יָד עֲשׂוּיִים בַּרְזֶל,
בָּתֵּי-יָד עֲשׂוּיִים אָבֶן;
וְסוּס לוֹ עָשָׂה אֵשׁ בּוֹעָרֶת.
וְאֶת הַסּוּס הַנּוֹרָא רִסֵּן
וְאֶל הַשָּׂדֶה יָצָא לַחֲרֹשׁ,
יָצָא לְשַׂדֵּד הָאֲדָמָה.
וְעֵינָיו רוֹאוֹת רָאשִׁים סוֹבְבִים
וְגֻלְגָּלוֹת שׁוֹרְקוֹת אֵימָה,

------------------
צִבְאוֹת הַטְּרוֹיִים, כִּי עָצְרָה בַעֲדָם הַתְּעָלָה עַל-כָּרְחָם.
וְסוּסִים רַבִּים מְהִירֵי-רֶגֶל אֲסוּרִים לָרֶכֶב 
פּוֹצְצוּ מוֹטוֹת-הָרִתְמָה, וְנָטְשׁוּ אֶת-רֶכֶב בַּעֲלֵיהֶם.
אֶפֶס פַּטְרוֹקְלוֹס הוּא רוֹדֵף בָּא אַחֲרֵי הַנָּסִים, מֵרִיעַ,
חוֹשֵׁב רָעוֹת עַל-טְרוֹיִים, וְהֵם נָסִים בְּקוֹלוֹת וָפָחַד.
מִלְאוּ אֶת-פְּנֵי כָל-הַדְּרָכִים, אִישׁ לְעֶבְרוֹ. עַד-פְּנֵי-הָרָקִיעַ
עָלָה הָאָבָק מִתְאַבֵּךְ, כְּשֶׁנִּשְּׂאוּ הָעִירָה הַסּוּסִים 

------------------
הֵמָּה מִהֲרוּ עַלוּ וְיָשְׁבוּ עַל-גַּב הַסַּפְסָלִים.
אַךְ טֵלֶמָּכוֹס הוּא קָשַׁר לְרַגְלָיו הַסּוּלְיוֹת הַיָּפוֹת, 
לָקַח הַכִּידוֹן הַשַּׂגִּיא, הַנֶּעֱטָר-נְחשֶׁת-הוּחַדָּה,
אֲשֶׁר עַל-סִפּוּן הַסְּפִינָה; וְאֵלֶּה הִתִּירוּ הַחֲבָלִים,
חָתְרוּ הַיָּמָּה וְהִפְלִיגוּ הָעִירָה, כַּאֲשֶׁר צִוָּה
אוֹתָם הָאִישׁ טֵלֶמָּךְ בֶּן-אוֹדִיסֵס הָאֱלֹהִי.
וְהוּא הָלַךְ לוֹ, וְרַגְלָיו הַקַּלּוֹת מְמַהֲרוֹת לֶחָצֵר 
אֲשֶׁר שָׁם חֲזִירָיו הָרַבִּים וְרוֹעֵה-הַחֲזִירִים

------------------
        - “וְאַתְּ הֶאָהַבְתְּ אֶת-חֲתָנֵךְ?” – כְּלוּם נַפְשִׁי יוֹדַעַת מָה אַהֲבָה?
נַפְשִׁי כָלְתָה לִשְׁמֹעַ אֶת-קוֹלוֹ בַּעֲשׂוֹתוֹ תְּפִלָּתוֹ,
לִבִּי מְפַרְפֵּר בְּקִרְבִּי וְחָרֵד כְּלֵב צִפּוֹר בַּשִּׁבְיָה
לְקוֹל מִצְעֲדוֹתָיו כִּי קָרֵב, אַךְ בּוֹשְׁתִּי מֵהַבִּיט בְּפָנָיו.
אוֹמְרִים לִי: נָאֶה חֲתָנֵךְ; שְׁחַרְחֹר, אִיסְטְנִיס, לַמְדָן…
נַפְשִׁי יוֹצֵאת בְּדַבְּרוֹ… כְּלוּם יוֹדַעַת אֲנִי מַה הִיא אַהֲבָה?
אִמְרִי אַתְּ הֵנִי… – וְהִנֵּה פָּרְחוּ שׁוֹשַׁנִּים בְּפָנֶיהָ –

------------------
אִשָּׁה: אֶשְׁמֹר אֲנִי צְעָדֶיהָ בַּחַיִּים: רַקֶּפֶת-הֶהָרִים נַעֲרָה
כָּל עוֹבֵר עָלֶיהָ יִתְנַכֵּל לְקָטְפָהּ: וַיְהִי כִּי רַבּוּ הַיָּמִים
וַתְּהִי אָסְנַת בַּת-דִּינָה לָאִישׁ לָאֶחָד מִבְּנֵי עַמָּהּ וַתֵּלֶד
בָּנִים וּבָנוֹת: וַתִּתְנַחֵם דִּינָה בִּבְנֵי-בִּתָּהּ.
וְדִינָהּ לֹא יָדְעָה אִישׁ וַתְּהִי צְרוּרָה אַלְמְנוּת חַיּוּת כָּל-
יָמֶיהָ: וַתֹּאמֶר דִּינָה לֹא אָסוּר אֶל-בֵּית אִישׁ וְגֶבֶר לֹא
יַעֲלֶה יְצוּעָי: אֵיכָה אֶשָּׂא פָּנַי אֵלָיו וְלֹא אוּכַל לָתֵת לוֹ

------------------
וְדֶרֶךְ הָרְחוֹבוֹת הוֹבִילוּ כָּרוֹזִים קָרְבָּן לָאֵלִים.
הַהֶקָּטוֹמְבָּה הַקְּדוֹשָׁה, וַאֲכַיִּים מְגַדְּלֵי-הַפֶּרַע
בָּאוּ בַחֹרְשָׁה הַמְּצִלָּה לְאַפּוֹלוֹן הַנּוֹגֵף-מֵרָחוֹק.
וְאַחַר צְלוֹתָם הַבָּשָׂר, הֱסִירוּהוּ מִשְּׁפוּדִים,
חִלְּקוּ אוֹתוֹ בֵינֵיהֶם וְעָרְכוּ הַמִּשְׁתֶּה הַנֶּהְדָּר. 
נָתְנוּ הַנְּעָרִים לְאוֹדִיסֵס מָנָה, כַּמָּנָה שֶׁקִּבְּלוּ
גַּם הֵם בְּעַצְמָם בְּגוֹרָלָם, כִּי כֵן צִוָּה אוֹתָם הָעֶלֶם
טֵלֶמָּכוֹס הַיָּקָר, בְּנוֹ שֶׁל-אוֹדִיסֵס הַנַּעֲלֶה.

------------------
יַעַן יוֹדֵעַ גַּם אַתָּה, כִּי לֹא לָאֲכַיִּים הַתְּשׁוּעָה".
כָּכָה סָח, וְאִידוֹמֶנֵּס דָּפַק הַסּוּסִים הַנָּאִים
אֶל-הָאֳנִיּוֹת הַגְּדוֹלוֹת, כִּי נָפְלָה גַּם עָלָיו אֵימָתָה. 
אֶפֶס מֵעֵין מֶנֶּלָּאוֹס וּשְׁנֵי הָאָיַסִּים לֹא נֶעְלַם
אֲשֶׁר חָנַן בֶּן-קְרוֹנוֹס הַטְּרוֹיִים הַתְּשׁוּעָה הַגְּדוֹלָה.
פָּתַח בְּנוֹ שֶׁל-טֶלַּמּוֹן, הוּא אָיַס הַגָּדוֹל, וַיְדַבֵּר:
"אָכֵן, גַּם אִישׁ חֲסַר לֵב גַּם הוּא יַשְׂכִּיל יָבִין הַפָּעַם,
אֲשֶׁר חָנַן אָבִינוּ זֶבְס אֶת-הַטְּרוֹיִים הַתְּשׁוּעָה. 

------------------
מִכָּאן בָּא שְׁאוֹן הַקְּרָב. הוֹי עָרִיץ, הוֹפַע!
כָּל יָמַי יִרְדְּפוּנִי נִשְׁמוֹת
יְלָדַי וְאִשְׁתִּי, אִם לֹא מִיָּדִי תִּפֹּל.
אֵיךְ אֶלְחֹם בַּקֶּרְנִים הָעֲלוּבִים,
שֶׁמָּכְרוּ בְכֶסֶף מָלֵא אֶת זְרוֹעוֹתָם
לָשֵׂאת חֲנִיתוֹת. אַךְ אַתָּה, מֶקְבֶּת,
אוֹ חַרְבִּי תָשׁוּב רֵיקָם לִנְדָנָהּ
אַף כָּל עֻמַּת שֶׁבָּאָה לֹא חֻלָּלָה.
פֹּה, אַתָּה, פֹּה! זֶה שְׁאוֹן אַדִּירִים מְבַשֵּׂר:
אִישׁ מִן הַגְּדוֹלִים פֹּה. שָׁמָיִם! תְּנוּ לִי
וְאֶמְצָאֵהוּ, אַחַת אַךְ שֶׁאֱלָתִי.

------------------
אָחוֹת לִי יְקָרָה,
אָנָּא אַל פַּחַז לְהוֹכִיחַ אִישֵׁךְ.
הוּא עָדִין, מַשְׂכִּיל, נְבוֹן-דַּעַת, מֵיטִיב
לָדַעַת אֶת הַזְּמַן בּוֹ אָנוּ חַיִּים.
לֹא אַרְהִיב וְאוֹסִיף עַל כָּל דְּבָרַי דָּבָר.
הַזְּמַן מַה קָּשֶׁה, אִם נִקָּרֵא בוֹגְדִים
וְעַל לֹא-דָבָר, נִירָא מִבְּלִי דַעַת לָמָּה.
עַל פְּנֵי יָם סוֹעֵר וְנַחְשׁוֹל זוֹעֵף אָנוּ
נִשָּׂאִים לְכָל עֵבֶר. הִנְנִי הוֹלֵךְ.
שָׁלוֹם! עוֹד אָשׁוּב, לֹא אֶתְמַהְמַהּ.
בְּבֹא הָרָעוֹת עַד מְרוֹם קִצָּן וְכָלוּ,
אוֹ שׁוֹב יָשׁוּבוּ יָמִים כְּבָרִאשׁוֹנָה.

------------------

 כּוֹכָבִים מְסַפְּרִים
לָיְלָה וָלָיְלָה, לֵיל וָלֵיל,
בַּעֲטוֹף שָׁמַיִם צֵל,
כּוֹכְבֵי גִילָה, כּוֹכְבֵי חָג
יֵצְאוּ בְמַאֲמַר רַב מָג.
וּבִמְחוֹלוֹת וּבַסָּךְ
כּוֹכַב אוֹר אֶל כּוֹכָב שָׂח:
– 'שָׁלוֹם, שָׁלוֹם! שָׁלוֹם רָב!
מִי שְׁלָחֲךָ מִבַּעַד עָב?
אֵי מִזֶה תָבֹאָה, אָח,
הוֹי, אָח טוֹב, הֲשָׁלוֹם לָךְ?"
כּוֹכַב אוֹר אֶל כּוֹכַב שָׂח;
כּוֹכָב לְכוֹכָב עוֹנֶה: אָח,
כֹּה צֻוֵּיתִי: קוּם וּשְׁאַל
אֵי יָלִינוּ אֶגְלֵי טָל,
מִי בַכַּפְתּוֹר, מִי בְכוֹס
שֶׁל צִבְעוֹנִי, מִי כִנְטוֹת

------------------
פִּנּוּ לְךָ מָקוֹם בְּרֹאשָׁם, כִּבְּדוּךָ בִנְתָחִים וְכוֹס מְלֵאָה;
עַתָּה יָבוּזוּ פָנֶיךָ, כִּי הִנֵּה לְאִשָּׁה הָיִיתָ.
כְּלַךְ-לְךָ, יַלְדָּה חֲרֵדָה! לְעוֹלָם לֹא-תִשְׂגַּב-מִמֶּנִּי,
וּבְמִגְדָּלֵינוּ לֹא-תַעַל וְלֹא-תִנְהַג נָשֵׁינוּ בַשֶּׁבִי 
אֶל-סְפִינוֹתֶיךָ; אָנֹכִי אַשְׁכִּימָה לְהוֹרִידְךָ בוֹר-שָׁחַת!"
כָּכָה שָׂח; וּבֶן-טִידֵס בְּלִבּוֹ בוֹ נִצִּים שְׂעִפָּיו,
אוּלַי יַהְפּךְ אֶת-סוּסָיו וְיֶאֱסֹר הַקְּרָב עִם-מְשַׂנְאוֹ.

------------------
כְּנוּפְיוֹת מִסְתּוֹבְבוֹת עַל עָמְדָן, כְּנוּפְיוֹת מִתְגּוֹדְדוֹת תַּחְתָּן,
מָלְאוּ הַסִּמְטוֹת הַצָּרוֹת וּגְדוּשִׁים כָּל הַמַּעֲבָרִים,
דְּבוֹרָה נִגֶּשֶׁת בִּדְבוֹרָה, דְּבוֹרִים נִדְחָקוֹת, מִתְפַּזְּרוֹת
בְּרֶטֶן, בְּפִזּוּם פִּזְמוֹנִים, בִּמְסִירוּת נֶפֶשׁ…
עוֹלֶה הַחֹם וּמִתְגַּבֵּר, מִתְגַּבֵּר וְהוֹלֵךְ, מִתְרַכֵּךְ
בִּנְיַן-הַדּוֹנַג הַנִּפְלָא, וְנוֹטִים קִירוֹתָיו הַנָּאִים.
מַמָּשׁ כִּבְעַרְבֵי הַקָּפוֹת בְּבָתֵּי כְנֵסִיּוֹת בָּעֲיָרָה,

------------------
כָּכָה דִבֵּר, וְנִבְהַל הַזָּקֵן וַיָּעֶר כָּרוֹזוֹ.
הָלַךְ הֶרְמֵיאַס וְאָסַר לְרִכְבָּם הַסּוּסִים וְהַפְּרָדִים, 
מַהֵר עָבַר הַמַּחֲנֶה, וְאִישׁ לֹא רָאָהוּ בְצֵאתוֹ.
וּכְשֶׁהִגִּיעוּ אֶל-מַעֲבַר הַנַּחַל הַשּׁוֹטֵף-חֲמוּדוֹת,
כְּסַנְתּוֹס רַב-הַמְּעַרְבּוֹלוֹת מִזֶּרַע בֶּן-קְרוֹנוֹס הַנִּצְחִי,
עָלָה הֶרְמֵיאַס מֵעָלָיו וְעָף לָאוֹלִימְפּוֹס הַנִּשָּׂא.
וְאֵאוֹס לְבוּשַׁת-הַכַּרְכֹּם הִשְׂתָּרְעָה עַל-פְּנֵי כָל-הָאָרֶץ. 
וְהֵמָּה דוֹפְקִים סוּסֵיהֶם בֹּאֲכָה אִלְיוֹס בִּילָלָה

------------------
הֵן זֶה כְּבָר הָאֵם נִפְטָרָה,
הָיָה נָכְרִי לָךְ אָחִיךְ פֹּה,
נָכְרִי זָר כְּאֶל אִשָּׁה רוּסִית."
גַּם לָזֶה לֹא הֶאֱזַנְתִּי,
אֶל הַחֶדֶר אֲנִי הוֹלְכָה,
כַּף-הַמַּנְעוּל אָז תָּפַסְתִּי,
קָרָה כַּף-הַמַּנְעוּל בְּיָדִי.
אָז נִכְנַסְתִּי אֶל הַחֶדֶר
וּבַפֶּתַח נֶעְצַרְתִּי.
בַּעֲלַת-הַבַּיִת גֵּאָה
וּבִשְׁלוֹמִי לֹא דָּרָשָׁה,
גַּם לֹא פָּשְׁטָה לִי אֶת כַּפָּהּ.
גֵּאָה גַּם אֲנִי לֹא פָּחוֹת
וּבִשְׁלוֹמָהּ לֹא דָּרַשְׁתִּי,
לֹא פָּשַׁטְתִּי לָהּ אֶת כַּפִּי.
יָד שָׁלַחְתִּי אֶל הַתַּנּוּר –

------------------
כָּכָה הִבִּיעַ; וְהֵמָּה הִסְכִּימוּ לוֹ, וְאוֹדִיסֵס
אָזַר הַסְּחָבוֹת וְכִסָּה עֶרְוָתוֹ, וְחָשַׂף אֶת-שׁוֹקָיו,
שׁוֹקֵי הָאוֹן וְהֶהָדָר, וְגִלָּה אֶת-כְּתֵפָיו הָרְחָבוֹת,
חָשַׂף זְרֹעוֹתָיו הַחֲזָקוֹת וְחָזֵהוּ. וּפַּלַּס-אַתֵּנָה
קָרְבָה בָּאָה וַתַּאְדִּיר אֶבְרֵי רוֹעֵה-הָעַמִּים. 
וְכָל-הַחֲתָנִים הַיְּהִירִים עוֹמְדִים מִשְׁתָּאִים לַמַּרְאֶה;
הִבִּיט אִישׁ אֶל-רֵעֵהוּ, נָשָׂא אִמְרָתוֹ וְאָמָר:
"רָעָה הֵמִיט עַל-עַצְמוֹ, וְהָיָה אִירוֹס לְאִי-רְאוֹת, 

------------------
שָׁם הִשְׁכִּיבוּהוּ בַמִּטָּה הַנָּאָה, הוֹשִׁיבוּ הַמְּקוֹנְנִים 
אֶת-מַתְחִילֵי הַקִּינוֹת, וְהֵם פָּתְחוּ בְמַנְגִּינַת-הָאֵבֶל,
קוֹנְנוּ הַקִּינָה הַמָּרָה, וְהַנָּשִׁים הֵן שָׁנוּ בִנְאָקָה.
פָּתְחָה אֲזַי אַנְדְּרוֹמָכָה, הִיא לִבְנַת-הַזְּרוֹעוֹת, וַתְּקוֹנֵן,
חִבְּקָה בְכַפֶּיהָ אֶת-רֹאשׁוֹ שֶׁל-הֶקְטוֹר הַהוֹרֵג-בַּגְּבָרִים:
"אִישִׁי, נָפַלְתָּ בִיפִי עֲלוּמֶיךָ; וְאוֹתִי אַלְמָנָה 
הֵן עֲזַבְתַּנִי בַהֵיכָל, וְקָטָן וְרָפֶה יַלְדֵּנוּ,
אֲשֶׁר יָלַדְנוּ גַם שְׁנֵינוּ הָאֲמֵלָלִים. דּוֹמַנִי,

------------------
הִגִּישׁ לִפְנֵיהֶם אֲרוּחוֹת מְתוּקוֹת וּמְשַׂמְחוֹת לֵב אֱנוֹשׁ; 
וְהֵמָּה נָשְׂאוּ יְדֵיהֶם אֶל-הַמַּטְעַמִּים לִפְנֵיהֶם.
וְאַחֲרֵי אָכְלָם וּשְׁתוֹתָם וּמַלְּאָם אֶת-תַּאֲוַת רַעֲבוֹנָם,
פָּתַח בֵּינֵיהֶם וְהִשְׁמִיעָם אֶת-כָּל-מַחְשְׁבוֹתָיו וְהִרְהוֹרָיו
נֶסְטוֹר הַיָּשִׁישׁ הַנָּבוֹן, הַמֵּיטִיב עֲצָתוֹ מֵרַבִּים;
דִּבֵּר בְּהַשְׂכֵּל וּבִינָה, וַיִּשָּׂא אֲמָרָיו וַיֹּאמֶר: 
"אֲגַמֶּמְנוֹן בֶּן-אַטְרֵס הַמְּהֻלָּל, הָעוֹצֵר-בַּגְּבָרִים!

------------------
"אַבָּא יַקִּירִי, מַלְכּי ווּקָשִׁין!
מַמְלָכָה גְּדוֹלָה לְךָ, ווּקָשִׁין,
הֲתִרְצֶה לִלְכּוֹד מַלְכוּת אָחִיךָ?
הוֹי, דּוֹדִי שֶׁלִּי, אוּגְלֶשָׁה דֶּסְפּוֹט!
כְּלוּם לֹא דַּי לְךָ בַּדֶּסְוֹטִיָּה,
מַמְלַכְתּוֹ שֶׁל זָר תִּרְצֶה לָרֶשֶׁת?
הוֹי, דּוֹדִי, הוֹי גּוֹיָה שַׂר-הֶחָיִל!
כְּלוּם לֹא דַּי לְךָ בָּאִפַּרְכִיָּה,
הֲלִגְזוֹל זוֹ שֶׁל אַחֵר יָזָמְתָּ?
הַשְׁכַחְתֶּם אֶת בּוֹרֵא-הַשָּׁמַיִם?
עַל פִּי הַסְּפָרִים - אוּרוֹשׁ הוּא מֶלֶך,
הַמְּלוּכָה לוֹ מֵאָבִיו מוֹרֶשֶׁת,

------------------
עָלָיו יָשַׁב שָׁם תְּחִלָּה אָיַס מְדַבֵּר הֶעָתָק,
וְהוּא גַם גְּרָפָהוּ הַיָּמָּה רְחַב-הַיָּדַיִם וְהַנִּגְרָשׁ. 
כָּכָה נֶאֱסַף בְּעָנְיוֹ, כִּי בָלַע הַמַּיִם הַמְּלוּחִים.
הִנֵּה אָחִיךָ גַּם הוּא מִלֵּט אֶת-נַפְשׁוֹ מִמָּוֶת
עִם-אֳנִיּוֹתָיו הַגְּדוֹלוֹת, כִּי הֵרָה הַגְּבִירָה מִלְּטַתּוּ;
אוּלָם בְּקָרְבוֹ בֹּאֲכָה הָרֵי מָלֵיָה הַגְּבוֹהִים
פִּתְאֹם לְפֶתַע צְנָפַתּוּ סַעֲרַת-אֵל וַתְּטַלְטְלֶנּוּ 
שׁוּב אֶל-הַיָּם רַב-הַדָּגָה, וְהוּא נֶאֱנַח מָרָה,מִתְאַבֵּל.

------------------
פְּנֵי לַיוֹס, וְכַמָּה הָיוּ שְׁנוֹת חַיָּיו.
אִישׁ גְּבַהּ-קוֹמָה, זֶה אַךְ זָרְקָה שֵׂיבָה בְרֹאשׁוֹ;
אַךְ חוּץ מִזֶּה לֹא בַּהַרְבֵּה שׁוֹנֶה מִמֶּךָּ.
אוֹי וַאֲבוֹי! דּוֹמֶה אֲנִי, שֶׁלֹּא מִדַּעַת
הֵמַטְתִּי עָלַי קְלָלוֹת כֹּה אֲיֻמּוֹת.
מָה שַּׂחְתָּ? בְּלֵב חָרֵד אַבִּיט אֵלֶיךָ, מֶלֶךְ.
נַפְשִׁי פּוֹחֶדֶת, פֶּן רָאָה שְׁתוּם-הָעָיִן;
אֲבָל אֵיטִיב אֵדַע, אִם עוֹד דָּבָר תַּגִּידִי.
יָרֵאתִי, אַךְ אַגִּיד, אִם לְהָשִׁיב אֵדָע.
הַלְדַרְכּוֹ יָצָא, וַאֲנָשָׁיו מְעַטִּים,

------------------
עַרְבִית-חֲשֵׁכִים הִגִּיעָה, מִתְכַּנְּסָה לְבֵין הַחֲצֵרוֹת,
מַעֲטָה אֲבֵלוּת עַל בָּתִּים, מַרְבִּיצָה דוּמִיָּה בַסִּמְטוֹת.
נִכְנְסָה אַחַת מִזְחֶלֶת בִּשְׁעָרָיו שֶׁל שִׂמְחָה לָאו-דַּוְקָא,
קְבוּעָה עַל אַדְנֵי עֵץ-אַלּוֹן מַכְסִיפִים בְּחִשּׁוּקֵי בַרְזִלָּם.
חָשׁוּ כָל כַּלְבֵי הַשְּׁכוּנָה וְעָרְכוּ קַבָּלַת-הַפָּנִים
לָהּ מְאֹד נֶהְדָּרָה, כְּמִנְהַג כְּלָבִים וָתִיקִים,
אֲשֶׁר יָרִיעוּ עַל נָכְרִי הַבָּא אֶל גְּבוּל מִשְׁכַּן-כְּבוֹדָם.

------------------
חֲתֻנָּה – נוֹהֵג חֲגִיגִית! וְנִכְנַסְתִּי הַפַּעַם “צַד חָתָן”.
בָּאתִי בְּאַבְטוֹ בְּשָׁלוֹם. "הֶחָתָן אַיֵּהוּ? – אֵינֶנּוּ,
נָסַע הוּא וְהַכַּלָּה, וּשְׁנַיִם מִידִידָיו, לַמָּקוֹם,
שָׁמָּה יָבוֹא הָרַב לְהַכְנִיסָם לְחֻפָּה, גַּם אוֹתָם,
גַּם עוֹד כַּמָּה זוּגוֹת בְּבַת-אַחַת. הִמְתַּנְתִּי בְּאֵין לִי כָל בְּרֵרָה.
וְאֹהֶל פִּנּוּ לַזּוּג – עַד לִכְשֶׁיַּרְחִיב – וְתִהְיֶה
דִּירָה לָהֶם בְּתוֹךְ צְרִיף, כְּלוֹמַר חֶדֶר לָהֶם לְבַדָּם.
נִרְאֶה לִי, עָסְקוּ הַבָּנוֹת קְצָת בְּקִשּׁוּטוֹ, בְּוַדַּאי

------------------
שֶׁבַע חֲצוּבוֹת חֲדָשׁוֹת וְכֶתֶם פָּז כִּכָּר עֲשָׂרָה,
עֶשְׂרִים אַגָּנוֹת מַבְרִיקִים וּשְׁנֵים-עָשָׂר סוּסִים אַדִּירִים 
רַבֵּי-נִצְחוֹנוֹת, רִאשׁוֹנִים בְּמֵרוֹץ סוּסִים מְהִירִים.
אִישׁ אֲשֶׁר זָהָב בְּאוֹצְרוֹתָיו, כַּזָּהָב הַטּוֹב לוֹ הִכְנִיסוּ
סוּסָיו מוּצָקֵי-הַפַּרְסָה, מִתְחָרִים בַּמֵּרוֹץ הַמָּהִיר, -
אֶבְיוֹן יֵאָמֵר לֹא לוֹ, וְחֶלְקוֹ לֹא עִם-הַחֵלְכָּאִים.
יִתֶּן-לְךָ שֶׁבַע עֲלָמוֹת מַפְלִיאוֹת בְּפֹעַל כַּפֵּיהֶן, 
שֶׁבַע בְּנוֹת לֶסְבּוֹס, הַיָּפוֹת בַּנָּשִׁים, שֶׁבָּחַר בָּהֵנָּה

------------------
גַּם לְאַבְנֵי-עֹגֶן לְהַשְׁלִיךְ וְלִקְשֹׁר זְנַב-סְפִינָה בְּזִקִּים,
אֶלָּא אֳנִיָּה עוֹמֶדֶת וְשׁוֹהָה שָׁם זְמָן, עַד שֶׁיִּרְצֶה
לֵב הַמַּלָּחִים, אוֹ תָבוֹא וְתָפוּחַ הָרוּחַ הָרְצוּיָה.
מַיִם נָאִים וּמְפַכִּים נִשְׁפָּכִים לְרֹאשׁ אוֹתוֹ מָבוֹא, 
נוֹבְעִים מֵאַחַת הַמְּעָרוֹת, וּתְרָזוֹת מְתַמְּרוֹת מִסָּבִיב.
שָׁמָּה הִגַּעְנוּ בְּדַרְכֵּנוּ, כִּי אַחַד הָאֵלִים נָחָנוּ
לַיְלָה עִם-חשֶׁךְ וָאָמֶשׁ, וְדָבָר אֵין נִרְאֶה לָעָיִן.
וְעַב-הָעֲרָפֶל הוּא הֵלִיט הַסְּפִינוֹת, וְאֵין סַהַר לְמָאוֹר

------------------
אוּלָם מֵאָז לֹא רְאִיתִיו, גַּם הוּא לִרְאוֹתֵנִי לֹא הוֹסִיף".
אַךְ טֵלֶמָּכוֹס הַנָּבוֹן כֹּה אָז עָנָהוּ וַיֹּאמֶר:
"אָכֵן, הַנָּכְרִי, אָנֹכִי אַגִּידָה רַק אֱמֶת וּנְכוֹנָה.
אִמִּי הִיא זֹאת לִי הִגִּידָה, אָנֹכִי אֵינֶנִּי יוֹדֵעַ, 
יַעַן אֵין אָדָם בָּעוֹלָם אֲשֶׁר יֵדַע מִי אָבִיו.
אוּלָם מַה-טּוֹב לוּ הָיִיתִי בֶן-אִישׁ מְאֻשָּׁר בָּאָרֶץ,
יְהִי מִי שֶׁיִּהְיֶה, אַךְ יוֹשֵׁב עַל-נַחֲלָתוֹ עַד זִקְנָה וְשֵׂיבָה.
אַךְ אִם-שָׁאַלְתָּ לָזֹאת – בְּנוֹ שֶׁל-הַגֶּבֶר הָאֻמְלָל

------------------
נִמּוּקִים חוֹתְכִים אֵין לִי, אֶלָּא נִמּוּקִים סְתָם דֵּי טוֹבִים יֵשׁ.
לַשֵּׁד וְלַעֲזָאזֵל, יִהְיֶה פּוּרִיטָנִי, יִהְיֶה מַה שֶּׁיִּהְיֶה וּבִלְבַד שֶׁלֹּא יִהְיֶה שַׁפְשֶׁפֶת הַנּוֹטָה אַחֲרֵי כָל רוּחַ; חֲמוֹר מְקֻשָּׁט הַיּוֹדֵעַ בְּעַל-פֶּה מְלִיצוֹת רֵיקוֹת וּפוֹלְטָן מְלֹא חָפְנַיִם; מְרֻצֶּה מֵעַצְמוֹ, וּלְדַעְתּוֹ הוּא כָּל כָּךְ מָלֵא מִדּוֹת טוֹבוֹת וּשְׁלֵמוֹת עַד שֶׁאֵין בְּרִיָּה עוֹמֶדֶת בְּפָנָיו, כְּבִפְנֵי עִקָּר דָּתִי, וְלֹא תֹאהֲבֵהוּ.

------------------
עַל חוֹמוֹת הָעִיר פּוּטִיבְל,
בּוֹכִיָּה הִיא, מְקוֹנֶנֶת:
"הוֹי, שִׁמְשִׁי זֶה רַב-הַנֹּגַהּ!
חֹם אַתָּה לַכֹּל וָפֶלֶא,
לָמָּה זֶה, מָרִי, שָׁלַחְתָּ
לַהֲבוֹת קַרְנֶיךָ, לָמָּה
בְּאַנְשֵׁי-אִישִׁי אָהָבְתִּי?
בִּישִׁימוֹן עַרְבוֹת לֹא-מָיִם
אֶת קַשְׁתוֹתֵיהֶם הוֹבַשְׁתָּ,
אֶת אַשְׁפּוֹתֵיהֶם בְּעֶצֶב
כִּי אָטַמְתָּ, כִּי סָגָרְתָּ!"
גַּל יִמְחָא הַיָּם בַּלַּיְלָה,
עַרְפִלִּים בָּאִים עִם אֹפֶל,
אֱלֹהִים מוֹרֶה לְאִיגוֹר
אֶת דַּרְכּוֹ לְאֶרֶץ רוּסְיָה,
אֶל כִּסֵּא אָבִיו בַּכָּתֶם.

------------------
אֶקְנֶה מְמֵנָא-דְקֵיסַר וְקֻרְטוֹב שֶׁל כֹּהַל וְזַרְנִיךְ,
דְּמֵי-שִׁבְעַת-אַחִים כְּזַיִת, וְגַם מַעֲלָה טוֹבָה נוֹדָעָה
לָתֵת בָּהּ שְׁתַּיִם מְחָטִים מַעֲלוֹת חֲלֻדָּה – כַּנֶּאֱמָר.
נֹאמַר כִּי חָלָה הַבַּעֲטָן, וְאוּלַי הַלָּז – הָאֲפַרְפַּר"
נָפַל לְתוֹךְ דְּבָרָיו הַיְּהוּדִי: "כַּלֵּךְ-לְךָ, הַתֵּר וְנָבֹא,
עַד שֶׁאַתָּה מִתְפַּלְסֵף קוֹפְאִים אָנוּ בַשָּׁעַר"
חִכְחֵךְ הָאִכָּר וְעָנָה: "הַתֵּר… וְאֵי קְצֵה הַחֶבֶל?
אוֹתוֹ הַחֶבֶל אֵינֶנּוּ, אֵין זֶה כִּי אִם כְּרָתוֹ הַיְּהוּדִי…"

------------------
וְקָמוּ וְהָיוּ הַדְּבָרִים, הָעֵצָה הַיְּעוּצָה נֶעֱשָׂתָה, 
יַעַן כִּי נִגְזְרָה כְלָיָה עֲלֵיהֶם, לִכְשֶׁתִּפָּתַח
עִירָם לְסוּס-עֵץ הָאַבִּיר, אֲשֶׁר בְּקִרְבּוֹ כָּל-טוֹבֵי
חֵיל-הָאַרְגֵּאִים לְהָבִיא כִלָּיוֹן וּמָוֶת לַטְּרוֹיִים.
שָׁר אֵיךְ הֶחֱרִיבוּ בְּנֵי-הָאֲכַיִּים הַקִּרְיָה,
פּוֹרְצִים מִבֶּטֶן הַסּוּס, וּבְגִיחָם מִמְּקוֹם מַאֲרָבָם, 
אֵיךְ פָּנוּ אִישׁ לְעֶבְרוֹ, מְהָרְסִים הָעִיר הַנִּשָּׂאָה,
אֵיךְ הִתְפָּרֵץ אוֹדִיסֵס, וּכְמַרְאֵה אָרֵס מַרְאֵהוּ,

------------------
הִשְׁקַפְתִּי עַל-פְּנֵי מֶרְחֲבֵי-הַיָּם,
נָהַמְתִּי בְקוֹל, כִּי נִמְחָה כָל-הָאָדָם.
וַיְהִי מִקֵּץ שְׁתֵּים-עֶשְׂרֵה שָׁעוֹת-מִשְׁנֶה
וְהִנֵּה אִי עוֹלֶה בַמֶּרְחַקִּים,
וְהַתֵּבָה הוֹלֶכֶת וּקְרֵבָה אֶל הַרְרֵי-נִיסִיר,
וַתְּגַשֵּׁשׁ הַתֵּבָה וַתָּנַח עַל הָרֵי-נִיסִיר.
יוֹם אֶחָד, יוֹם שֵׁנִי אָחַז הַר-נִיסִיר אֶת-הַתֵּבָה
וְלֹא נָתַן לָהּ לְהִתְנַדְנֵד;
יוֹם שְׁלִישִׁי, יוֹם רְבִיעִי אָחַז הַר-נִיסִיר אֶת-הַתֵּבָה
וְלֹא נָתַן לָהּ לְהִתְנַדְנֵד.

------------------

 עַל תֵּל הָעֲרָבָה
וְסָבָא אָז יוֹשֵׁב בִּכְפָר. וְהָיָה זֶה אַחֲרוֹן שִׁבְתּוֹ,
כִּי יָצָא מִשָּׁם, וּשְׁנוֹתָיו אַחֲרוֹנוֹת הוּא שָׁהָה
בָּעִיר הַיְּהוּדִית חֶרְסוֹן וְגַם בְּאִסְטַנְבּוּל הַמְּהֻלָּלָה,
עַד נָחוּ עַצְמוֹתָיו הַיְּגֵעוֹת בְּאוֹדֵיסָה-אִמָּא,
בְּבֵית הָעָלְמִין הֶחָדָשׁ, אָז רְחַב יָדַיִם וְשָׁמֵם,
שָׁם בְּשׁוּרָה רִאשׁוֹנָה תַחַת סְבָךְ שִׁטָּה צְהֻבָּה.
שָׁמָּה, לְאַחַר חֲמִשִּׁים שָׁנָה, הִכְנִיסוּ נְכָדָיו
בִּתּוֹ – הָאֲהוּבָה עָלָיו מִכֻּלָּן – וְקֶבֶר

------------------
שָׁלְחוּ לְהַגִּיד: חֲסַל סֵדֶר קַבָּלַת-הַפָּנִים.
שָׁמַע הַבַּדְחָן וַיְמַהֵר וַיַּהַס הַמְּהוּמָה הַגְּדוֹלָה,
פּוֹנֶה לְכָאן וּלְכָאן וּמַרְעִים בְּקוֹלוֹ לַנָּשִׁים:
"נָשִׁים, הַסֶּינָה! מַהֵרְנָה, הַעֲלֶינָה הַנֵּרוֹת! מַהֵרְנָה,
נָשִׁים, לְיַשֵּׁב הַכַּלָּה!" וְהַנָּשִׁים נֶחְפָּזוֹת, מִזְדָּרְזוֹת,
אֵלֶּה בְּאֵלֶּה נִדְחָפוֹת, שׁוֹאֲלוֹת וְעוֹנוֹת בְּבַת-אַחַת: –
שָׁאוֹן וּמְהוּמָה וּמְבוּסָה: – “מָקוֹם, תְּנוּ מָקוֹם לַכַּלָּה!”

------------------
וְאַתָּה, מַה תֹּאמַר אַתָּה לָזֶה? קְלֵיאַנְט פִּלְאֵי-פְלָאִים! אִם הִנֵּהוּ רוֹפֵא נָאֶה, כְּשֵׁם שֶׁהוּא דַרְשָׁן נָאֶה, הֲרֵי זֶה תַּעֲנוּג לִהְיוֹת נִמְנֶה עַל חוֹלָיו.
טוּאַנֶטָה בְּלִי תְפוּנָה.
אִם הוּא מַפְלִיא בִתְרוּפוֹתָיו, כְּשֵׁם שֶׁהוּא מַפְלִיא בְדִבּוּרָיו – אֵין לְשַׁעֵר גָּדְלוֹ.
אַרְגַּן מַהֲרוּ כִסְאִי הֵנָּה וְכִסְאוֹת לְכָל הַקָּהָל.
רוֹאֶה, אֲדוֹנִי, כֻּלֵּי עָלְמָא מִתְפַּלֵּא עַל בְּנֶךָ.

------------------
וְהִנֵּה קָרְבָה בִּתּוֹ אֶלְקָה הַכַּלָּה הַצְּנוּעָה,
בָּאָה גַּם פְרֵידָה הַדּוֹדָה… פָּסַק בָּאֶמְצַע הַדִּבּוּר…
"אֵי מִזֶּה תָּבוֹא יוֹנָתִי? הַעֵת לָךְ עַתָּה לָשׂוּחַ
וְאִמֵּךְ כָּל-עוֹד בָּהּ הַנְּשָׁמָה וְרַגְלֶיהָ בָּצְקוּ מֵרִיצָה,
מִדַּאֲגָתָהּ לְצָרְכֵי הַחֲתֻנָּה וְהַמַּלְבּוּשִׁים".
"אַל-נָא, – עָנַתּוּ הַדּוֹדָה (וּמֵאִיר נִשְׁתַּתֵּק וְנֶחְנַק
בְּאַחַת בְּאֶבֶן שֶּׁקָּלַע) –, מִבֵּית-הֶעָלְמִין אַךְ בָּאנוּ
עַתָּה, מֵהַזְמִין הַדּוֹדָה אֶטֶלֶה וְאֶת-אֲחוֹתֵנוּ

------------------
הֵמִית אֶת אֲקַמַס, אִישׁ מִדּוֹת וְתֹאַר, בֶּן-אֶבְסוֹר.
הוּא הָרִאשׁוֹן הִכָּהוּ בְטוֹטֶפֶת קוֹבָעוֹ הֶעָטוּר
רַעְמַת סוּסִים וַיִּפְגַּע בְּכִידוֹן הַנְּחֹשֶׁת בְּמִצְחוֹ; 
חָדַר וַיַּחֲלֹף הָעֶצֶם; וַתְּכַס הָעֲלָטָה אֶת-עֵינָיו.
אַךְ דִּיאוֹמֵדֵס הַגִּבּוֹר הַקּוֹרֵא-בְחַיִל הִכְרִיעַ
אֶת-אַכְּסִילוֹס בֶּן-טֶבְתְּרַס, אִישׁ אֲרִסְבָּה הַבְּנוּיָה לְתִפְאָרָה,
כָּבֵד בְּהוֹן וַעֲבֻדָּה וְחָבִיב מְאֹד עַל-הַבְּרִיּוֹת,
מַכְנִיס אוֹרְחִים כִּי הָיָה, וּבֵיתוֹ עַל-דֶּרֶךְ הַמֶּלֶךְ. 

------------------
מִן-הָאֳנִיּוֹת הַגְּדוֹלוֹת, עַד בֹּא הָאֲכַיִּים בְּשַׁעַר 
אִלְיוֹס הַבְּנוּיָה כְמוֹ רָמִים, כִּי יַעֲשׂוּ כְמִצְוַת אַתֵּנָה.
אוּלָם חֲמָתִי לֹא תָשֹׁךְ, לֹא אֶעֱצֹר מֵאַף, גַּם לֹא אֶתֵּן
לְאֶחָד מִבְּנֵי-הָאַלְמָוֶת לְהוֹשִׁיעַ לִבְנֵי הַדַּנָּאִים,
טֶרֶם מִלֵּאתִי מִשְׁאֲלוֹת בֶּן-פֵּלֵס וְעָשִׂיתִי רְצוֹנוֹ,
אֲשֶׁר הִבְטַחְתִּי מִקֶּדֶם וְלוֹ נַעֲנֵיתִי בְרֹאשִׁי, 
יוֹם בּוֹ הִתְחַנְּנָה תֶּטִּיס וַתְּחַבֵּק אֶת-בִּרְכַּי, מַעְתִּירָה

------------------
הִרְבְּתָה דָפְקָה בְכַפֶּיהָ עַל-הָאֲדָמָה הַפּוֹרָה,
קָרְאָה הֶעְתִּירָה אֶל-הַדֵס וְאֶל-פֶּרְסֶפוֹנֵיָה הַקָּשָׁה,
רָחֲצָה חָזָהּ בִּדְמָעוֹת אַף בֶּרֶךְ כָּרְעָה, וְשָׁלְחוּ 
מָוֶת לִבְנָהּ מֶלֶּאַגְרוֹס; בִּתְהוֹם הָעֲלָטָה הֶאֱזִינָה
קוֹלָהּ אֶרִינִיס אַכְזְרִיַּת-הַלֵּב, הַהוֹלֶכֶת בָּאֹפֶל.
מַהֵר הֵרִיעַ קוֹל עֲנוֹת קְרָב וּמְהוּמָה בַשָּׁעַר,
רָעֲשׁוּ מִגְדָּלוֹת מֵעֹצֶר יְרִיָּה; בָּאוּ בִתְחִנָּה
זִקְנֵי אֵיטוֹלִים אַף שָׁלְחוּ מִבְּחִירֵי כֹהֲנֵי הָאֵלִים, 

------------------
גַּם לֹא הֵקִים עָלַי כָּל-רוּחַ סְעָרָה בְּאַפָּהּ,
גַּם לֹא הִכּוּנִי אֲנָשִׁים צוֹרְרִים עַל-פְּנֵי הַיַּבָּשָׁה, –
אֶלָּא אֵיגִיסְתּוֹס הוּא הֵבִיא עָלַי מְרִי גוֹרָלִי וּמוֹתִי
יַחַד עִם-אִשְׁתִּי הָרְשָׁעָה; הַלָּה הִזְמִינַנִי לְבֵיתוֹ, 
שָׁמָּה הִכַּנִי בַּמִּשְׁתֶּה, כְּהַכּוֹת שׁוֹר-פָּר עַל-אֲבוּסוֹ,
כָּכָה מַתִּי מוֹת נִקְלֶה וּסְבִיבִי כָל-יֶתֶר עֲמִיתַי
נָפְלוּ בַּנּוֹפְלִים כֻּלָּמוֹ, כַּחֲזִירִים מַלְבִּינֵי-שִׁנַּיִם,
אֲשֶׁר יְנַחֲרוּם בְּבֵיתוֹ שֶׁל-אִישׁ אָמִיד כָּבֵד בִּנְכָסִים

------------------
שְׁחוֹרֵי-הָרֹאשׁ; בֵּינְתַיִם בָּאוֹת בִּיעָף “יוֹנֵי-פְּנִינִים”,
גּוֹזָל לְמִשְׁפְּחוֹת הַ“כְּמָרִים”, אִיטַלְקִים, שְׁוֵיצִים וְסוּרִים.
דּוֹמֶה זָקֵן לְיָלֶד: אֲנִי שַׂעֲרוֹתַי מַכְסִיפוֹת
בָּאתִי לִלְמוֹד מִבְּנִי, וְכִמְעַט שֶׁהָיִיתִי לְ“מֵבִין”.
וְכָכָה הִגִּיעַ וְנִכְנַס לְתוֹךְ הָ“עֶשְׂרִים וְאַרְבָּעָה”,
וְנִכְנַס הַנַּעַר לְתוֹךְ חֲלוֹמוֹת בְּהָקִיץ, וְאֵינוֹ
רוֹאֶה אֶלָּא כָּל מַה שֶׁשָּׁמַע מֵרַבּוֹ בְּ“חַדְרוֹ”:
צוֹעֲנִים פּוֹשְׁטִים בַּכְּפָר, מַשְׁחִיזֵי-גַּרְזִנִּים, נַפָּחִים –

------------------
אֶתְמוֹל עִם-שַׁחַר אַךְ בָּאוּ מֵאֶרֶץ אַסְקַנְיָה הַפּוֹרָה,
וְהֵמָה בְחֵיל הַמִּלּוּאִים; וְזֵאוּס הוּא עוֹרְרָם לִלְחֹם.
מָשָׁל לְסוּפָה תִתְפָּרֶץ וּכְרוּחוֹת סְעָרָה אַדִּירוֹת 
סוֹעֲרוֹת עַל-פְּנֵי הַשָּׂדֶה בְרַעַם שֶׁל-זֵאוּס אָבִינוּ,
וּבַהֲמֻלָּה נוֹרָאָה יִתְעָרְבוּ בַיָּם, וְהוּא יִתְגָּעֵשׁ,
גַּלִּים עַל-גַּלִּים יֵרוֹמּוּ, וּמִשְׁבְּרֵי יָם רַב-הַשָּׁאוֹן
יִגְבְּהוּ, קֶצֶף יַלְבִּינוּ, יִזְדַּקְּרוּ וְיִזְדַּקְּפוּ בִּמְשׁוּבָה, –

------------------
הִכִּירוּ אִישׁ אֶת-אָחִיו וְעָמְדוּ מֵרָחוֹק,
נִדְבְּרוּ אִישׁ אֶת רֵעֵהוּ: גִּלְגָּמֶשׁ קוֹרֵא
וְהַצֵּל יַעֲנֶנּוּ.
וַיִּפְתַּח גִּלְגָּמֶשׁ אֶת-פִּיהוּ וַיֹּאמַר:
"הוֹדִיעֵנִי, יְדִידִי, הוֹדִיעֵנִי
אֶת-מִשְׁפַּט שְׁאוֹל-תַּחְתִּית אֲשֶׁר רָאִיתָ!"
"לֹא אוּכַל, יְדִידִי, לְהַגִּידוֹ לָךְ,
לֹא אוּכַל לְהוֹדִיעֶנּוּ,
כִּי אִם-אֲנִי מוֹדִיעַ לְךָ אֶת-מִשְׁפַּט שְׁאוֹל-תַּחְתִּית
אֲשֶׁר רָאִיתִי
וְיָשַׁבְתָּ לָאָרֶץ וְנָהַמְתָּ כָּל-הַיָּמִים."
“כִּי-אָז אֵשֵׁב לָאָרֶץ וְאֶהֱמֶה כָל-הַיָּמִים!”

------------------
שׁוֹקְטִים הֵם וְנִרְאִים לְךָ בַּיִת וּבַיִת עַל גַּגּוֹ,
עַל חַלּוֹנוֹתָיו וְעַל אִצְטְבוֹתָיו כְּחַיִּים.
דִּירָה קְטַנָּה הֲרֵי לָךְ: חַלּוֹנוֹתֶיהָ פְּעוּטִים,
כּוֹפֵף עָלֶיהָ זֶה גַּגָּהּ וְסוֹפֵי שִׁפּוּלָיו נִגְרָרִים
אַחַר כְּלוֹנְסוֹת כְּתָלֶיהָ, הַשּׁוֹמְרִים מִפְּנֵי הַמַּפֹּלֶת.
דָּמְתָה לִזְקֵנָה כְּמוּשָׁה לְאַחַר שִׁשִּׁים, הַיּוֹצֵאת
בְּסוֹפֵי-קַיִץ גַּם הִיא לִתְלֹש לָהּ כַּרְפָּס בַּגִּנָּה,
כְּפוּפָה וַעֲקוּמַת-הַגַּב, וְעֵינֶיהָ טְרוּטוֹת וְדוֹמְעוֹת.

------------------

 O saepe mecum...
הוֹי יְדִיד-עַד בַּחֲתַת, בְּרִדְתֵּנוּ
תַּחַת נֵס בְּרוּטוּס בֶּחָיִל לַשָּׁעַר,
מִי הֱשִׁיבְךָ, אֶזְרַח עִיר רוֹמָא,
אֶל אֵל אַרְצֶךָ וּשְׁמִי אִיטַלְקִים.
אַתָּה, פּוֹמְפֶּיוּס רִאשׁוֹן לִי בֶחָבֶר,
יַחַד הָיִינוּ שׁוֹהִים עַל כּוֹס יַיִן,
עוֹנְדִים כְּלִילִים, בְּיוֹם מִתְמַהְמֵהַּ,
שֶׁמֶן שֶׁל סוּרְיָה עַל שַׂעַר נוֹצֵץ.
שְׁנֵינוּ בָּאוּנוּ פִילִיפִּי וּמְנוּסַת-
חֶרֶב, נָטַשְׁתִּי הַשֶּׁלֶט בְּבשֶׁת,
בִּנְפֹל גְּבוּרַת טוֹבִים, בָּאָרֶץ
נָגַע סַנְטֵר גַּלְגָּנִים בְּאִי-כָבוֹד.

------------------
נוֹרָא בִסְמִנְתֵּי, אִם-פַּעַם סָפַנְתִּי לְךָ הֵיכַל חֶמְדָּה,
אִם-הִקְרַבְתִּי לְךָ פַּעַם עוֹלָה שׁוֹקַיִם דְּשֵׁנוֹת, 
שׁוֹקֵי פָרִים וְעִזִּים, נָא-מַלֵּא כַיּוֹם שֶׁאֱלָתִי:
נְקֹם בְּחִצֶּיךָ אֶת-נִקְמַת דְּמָעַי מִבְּנֵי-הַדַּנָּאִים".
כָּכָה הִתְפַּלֵּל לָאֵל, וַיֵּעָתֵר לוֹ פֵיבּוֹס-אַפּוֹלוֹן.
יָרַד מֵרָמוֹת אוֹלִימְפּוֹס וּבְלִבּוֹ חֲמָתוֹ נִתֶּכֶת,
קַשְׁתּוֹ עַל-כְּתֵפוֹ וְאַשְׁפָּתוֹ הַסְּגוּרָה עַל-כָּל-עֲבָרֶיהָ. 
צִלְצְלוּ חִצָּיו עַל-כְּתֵפוֹ בְּצַעֲדוֹ בַחֲרוֹן אַפּוֹ;

------------------
קוּם, הַשַּׂר, קַח לְךָ גִּלָּיוֹן / וּכְתוֹב בּוֹ שִׁיר מִשִּׁיר צִיּוֹן,
שִיר חִבַּרְתִּי עֵת נָתַתִּי / אֶל יוֹסֵף מַשְׁקֶה אֵיזוֹבְיוֹן.
חָשַׁבְתִּי, כִּי יָרִיק מֵיעָיו, / יִפְדֶּנוּ מִיַד כִּלָּיוֹן;
אָמַרְתִּי לוֹ: דוֹד, הֵחָבֵא, / וּסְגוֹר דֶּלֶת הָאַפִּרְיוֹן,
הִשָּׁמֵר מִצִּנִים פַּחִים, / כִּי זֶה לְךָ מִפִּוד יוֹם פִּדְיוֹן.
הַבֹּקֶר אוֹר שִׁחַרְתִּהוּ / לִרְאוֹת אִם יָרַד לְטִמְיוֹן;
וּמְצָאתִהוּ; וּבְיָדוֹ שִׁיר / מָלֵא סִיגִים עִם שִׁגָּיוֹן,

------------------
פִּסְגַּת אוֹלִימְפּוֹס הַנִּשָּׂא וַתָּבֹא בְהֵיכָלוֹ שֶׁל-זֵאוּס
בְּסוֹד כָּל-הָאֵלִים הַנִּצְחִים. וְהֵמָּה רָאוּהָ כֻלָּהַם, 
מִהֲרוּ עָמְדוּ לִקְרָאתָהּ, בֵרְכוּהָ וַיִּשְׂאוּ אֶת-כּוֹסָם.
פָּסְחָה עֲלֵיהֶם עַל-כֻּלָּם וַתִּקַּח הַסֵּפֶל, הִגִּישָׁה
תֶּמִּיס יְפַת-הַלְּחָיַיִם, כִּי הִיא הִשְׁכִּימָה לִקְרָאתָהּ,
פָּתְחָה אֶת-פִּיהָ, וַתַּעַן וַתְּדַבֵּר אֶת-אִמְרוֹת הַכָּנָף:
"הֵרָה, מֵאַיִן חָרַדְתְּ? פָּנַיִך כִּפְנֵי הַנִּדְהָמָה. 

------------------
עִקֵּר הַתֹּרֶן וּזְרָקוֹ בַקַּרְקַע, וְאֵלָיו עוֹד צָמוּד
חֶבֶל-הַתֹּרֶן הֶעָשׂוּי עֹרוֹת פָּרִים אַדִּירִים.
יַחְדָּו קָשַׁרְתִּי הַקַּרְקַע וְהַתֹּרֶן בְּאוֹתוֹ הַחֶבֶל,
שָׁם יָשַׁבְתִּי וְרוּחוֹת הוֹמוֹת טִלְטְלוּנִי, נְשָׂאוּנִי. 
רוּחַ מַעֲרָבִית כְּבָר נָחָה מִזַּעְפָּהּ וְהֶמְיַת-שְׁאוֹנָהּ,
וְרוּחַ דְּרוֹמִית מְהֵרָה נֵעוֹרָה לְדַאֲבוֹן לִבִּי,
לְמַעַן אֶנָּשֵׂא וְאָשׁוּב לְמִשְׁכְּנוֹת-כַרִיבְּדִיס הַקָּשָׁה.
כָּכָה שַׁטְתִּי כָּל-אוֹתוֹ הַלַּיְלָה; וְאַךְ עָלָה הַשֶּׁמֶשׁ,

------------------
