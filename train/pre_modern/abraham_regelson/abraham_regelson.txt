בַּיָּמִים הָהֵם הָיָה עוֹרוֹ שֶׁל הַקַּרְנָף מְכֻפְתָּר בִּשְׁלֹשָׁה כַּפְתּוֹרִים מִתַּחַת לַבֶּטֶן, וּמַרְאֵהוּ כִּכְסוּת-גֶּשֶׁם. הוּא לֹא אָמַר מְאוּמָה עַל אֹדוֹת הַפַּרְסִי, כִּי אָכֹל אָכַל אֶת הָעֻגָה כֻּלָּהּ. וְהוּא הָיָה חֲסַר נִמּוּס, וְהוּא הוֶה חֲסַר-נִמּוּס, וְהוּא יִהְיֶה חֲסַר נִמּוּס מֵעַתָּה וְעַד עוֹלָם. נִדְנֵד עַצְמוֹ יָשָׁר אֶל תּוֹךְ הַמַּיִם וּבִעֲבַּע בַּעֲבּוּעִים דֶּרֶךְ חָטְמוֹ, וְאֶת עוֹרוֹ הִנִּיח עַל הַחוֹף.

------------------
וְאַתְּ בָּרָה וְתַמָּה מִמֶּנָּה, וְחִנֵּךְ מֵחִנָּהּ עָדָף.
בָּךְ חָשַׁקְתִּי לָדוּר בְּאַרְמוֹנִי וּלְהִתְרַוּוֹת מֵאַהֲבָתִי תַּחַת אֲחוֹתֵךְ.
עֲלִי אֶל רֹאשׁ-הַכֵּף, וְיַסִּיעֵךְ זֶפִירוֹס, רוּחַ-מַעֲרָב, אֶל נְוֵה-תַּעֲנוּגָי.
אוּצִי-בוֹאִי, כִּי קָצְרָה רוּחִי מֵהָכִיל תְּשׁוּקָתִי אֵלָיִךְ".
וַתָּקָם הָאָחוֹת הַשְּׁנִיָּה, וַתָּחֶשׁ פְּעָמֶיהָ אֶל גִּבְעַת-הַכֵּף, וְהַחֲלוֹם מַבְרִיק לְפָנֶיהָ בְּזָהָב וְאַבְנֵי-חֵן וָעֳשָׁרִים אֵין-קֵץ.

------------------
שְׁעוֹת הַבֹּקֶר, בְּלֶכֶת אֲנָשִׁים אֶל הָעֲבוֹדָה, וּשְׁעוֹת הָעֶרֶב, בְּשׁוּבָם מִשָּׁם, הֵן “שְׁעוֹת הַבֶּהָלָה”: כֵּן קוֹרְאִים לַזְּמַנִּים שֶׁבָּהֶם הַדֹּחַק גָּדוֹל בְּיוֹתֵר. וּמַהוּ הַדֹּחַק שֶׁבַּתַּחְתִּית, יֵדַע רַק מִי שֶׁנִּתְנַסָּה בּוֹ. רַכֶּבֶת הַבָּאָה הִיא מִכְּבָר מְלֵאָה אֲנָשִׁים עַד אֶפֶס מָקוֹם, אַף עַל פִּי כֵן נִדְחָקִים אֶל תּוֹכָהּ דֶּרֶךְ שְׁלשׁ הַדְּלָתוֹת שֶׁל כָּל קָרוֹן (שְׁתַּיִם מִשְּׁנֵי הַקְּצָווֹת וְאַחַת בְּאֶמְצַע) עוֹד וְעוֹד כָּהֵמָּה. 
------------------
מְאֹד מְאֹד, – אָמַר טֶגּוּמֵי, אֶלָּא שֶׁזֶּה הִשְׁחִית אֶת הַדַּיִג שֶׁלִּי לְכָל הַיּוֹם כֻּלּוֹ.
הֵן כָּל הַשֵּׁבֶט הַיָּקָר, הַנָּקִי וְהַשָּׁקֵט, בָּא הֵנָּה לְבָרְכֵנִי, טָפִי.
וְאָכֵן, הָיוּ שָׁם כֻּלָּם, לֹא נֶעְדַּר אִישׁ.
בְּרֹאשׁ הַתַּהֲלוּכָה הָלְכָה אִשְׁתּוֹ טֶשּׁוּמֵי וְהַגְּבִירוֹת מִבְּנוֹת תְּקוּפַת הָאֶבֶן הַחֲדָשָׁה, הָאוֹחֲזוֹת בְּחָזְקָה בָּאִישׁ הַזָּר שֶׁרֹאשׁוֹ נִמְלָא טִיט וְהוּא מֻכֶּה וּפָצוּעַ מִכַּף רֶגֶל וְעַד רֹאשׁ.

------------------
שִׁיבַת קוֹרֵי אֶל אִמָּהּ – עַל תְּנַאי וַיִּשְׁלַח זֶאוּס אֶת הַשַּׁגְרִיר הֶרְמֶס, מְסֻנְדַּל-הַכְּנָפַיִם וְנוֹשֵׂא הַשַּׁרְבִיט אֲשֶׁר שְׁנֵי נְחָשִׁים חַיִּים מִתְפַּתְּלִים סְבִיבָיו, לֵאמֹר: "רֵד אֶל טַרְטָרוֹס אֲשֶׁר בִּשְׁאוֹל-תַּחְתִּיּוֹת, וְהַעֲלֵה-הָשֵׁב אֶת הַנַּעֲרָה קוֹרֵי, אֲשֶׁר הָדֶס הֵסֵב שְׁמָהּ פֶּרְסֶפוֹנֵי: אֶל אִמָּהּ דֵּימֶטֶר תְּבִיאֶנָּה.

------------------
אָמְרָה הָאִשָּׁה: “יְצוּר פֶּרֶא מִיַּעֲרוֹת הַפְּרָאִים, עֲזֹר נָא לְאִישׁ לָצוּד צַיִד בַּיּוֹם, וּשְׁמֹר עַל הַמְּעָרָה הַזֹּאת בַּלַּיְלָה, וְאֶתֵּן לְךָ עֲצָמוֹת צְלוּיוֹת כָּל-כַּמָּה שֶׁתַּחְפֹּץ.”
– אָכֵן! – אָמַר הֶחָתוּל הַמַּקְשִׁיב: אִשָּׁה חֲכָמָה הִיא זֹאת, אֲבָל אֵין הִיא חֲכָמָה כּמוֹנִי.
כֶּלֶב-הַבָּר זָחַל אֶל תוֹךְ הַמְּעָרָה, הִנִיחַ רֹאשׁוֹ בְּחֶיק הָאִשָׁה, וְאָמַר: :הוֹ יְדִידָתִי וְאֵשֶׁת יְדִידִי, אֶעֱזוֹר לְאִישֵׁךְ לָצוּד צַיִד בַּיּוֹם, וְאֶשְׁמוֹר עַל הַמְּעָרָה בַּלָּיְלָה."

------------------
שָׁלשׁ מֵאוֹת וַחֲמִשִּׁים וַחֲמִשָּׁה הֵם הַסִּפּוּרִים, אֲשֶׁר יְסַפְּרוּ עַל שְׁלֹמֹה בֶּן דָּוִד, אֲבָל אֵין סִפּוּר זֶה אֶלָּא אֶחָד מֵהֶם. אֵין זֶה הַסִּפּוּר עַל הַדּוּכִיפַת אֲשֶׁר מָצְאָה מַיִם; אוֹ הַתִּנְשֶׁמֶת אֲשֶׁר הִסְתִּירָה אֶת שְׁלֹמֹה בֶּן דָּוִד בְּצֵל כְּנָפֶיהָ מֵחֹם הַשָּׁמֶשׁ. אֵין זֶה הַסִּפּוּר עַל רִצְפַת הַזְּכוּכִית אוֹ עַל אֶבֶן-הָאֹדֶם עִם הַנֶּקֶב הֶעָקֹם, אוֹ עַל כִּכְּרוֹת-הַזָּהָב שֶׁל בַּלְקִיס. זֶהוּ הַסִּפּוּר עַל דְּבַר הַפַּרְפָּר אֲשֶׁר רָקַע בְּרַגְלוֹ.

------------------
הִיא בָחֲרָה לָהּ מְעָרָה טוֹבָה וִיבֵשָׁה לִשְׁכַּב בָּהּ, בִּמְקוֹם עֲרֵמַת עָלִים רְטֻבִּים; וְהִיא פִּזְּרָה חוֹל נָקִי עַל הָאָרֶץ; וְהִיא הִצִּיתָה אֵש-עֵצִים טוֹבָה בְּתוֹךְ-תּוֹכָה שֶׁל הַמְּעָרָה; וְעַל פִּי הַמְּעָרָה תָלְתָה עוֹר יָבֵשׁ שֶׁל סוּס-בָּר, הָרֹאשׁ לְמַעְלָה וְהַזָּנָב לְמַטָּה, וְכֹה אָמְרָה אֶל בַּעֲלָהּ: “הֱיֵה זָהִיר, חֲבִיבִי, לְנַגֵּב רַגְלֶיךָ כְּשֶׁאַתָּה נִכְנָס, וְלֹא נִהְיֶה מִתְבַּיְּשִׁים בִּפְנֵי הַבְּרִיוֹת.”

------------------
וְקַמְפֵּי, טִיטָנִית עֲקֻמַּת-גַּב – סוֹהֶרֶת לִכְלוּאֵי-טַרְטָרוֹס; עַל פִּי מִצְוַת כְּרוֹנוֹס הֵיטֵב שָׁמְרָה אוֹתָם לְבַל יִפְרְצוּ אֶל חֹפֶשׁ.
וַיֵּרֶד זֶאוּס אֶל טַרְטָרוֹס וַיַּךְ אֶת קַמְפֵּי, וַיִּקַּח מִיָּדָהּ אֶת מַפְתְּחוֹת שַׁעֲרֵי-הַכֶּלֶא, וַיִּפְתַּח אֶת הַשְּׁעָרִים לִרְוָחָה לִפְנֵי הַקִּיקְלוֹפִּים וְהָעֲנָקִים.
אֵלֶּה יָצְאוּ לַחָפְשִׁי מִבֵּית-כִּלְאָם, וּבְחֶדְוָה קִבְּלוּ עֲלֵיהֶם לִהְיוֹת בַּעֲלֵי-בְרִית לְזֶאוּס וְעֵזֶר לוֹ בְּמִלְחַמְתּוֹ עִם כְּרוֹנוֹס.

------------------
– לָמָּה אַתָּה שׁוֹאֵל כַּדְּבָרִים הָאֵלֶּה?

------------------
בֵּיתִי הוּא הָאַחֲרוֹן בָּרְחוֹב, כִּי אַחֲרָיו יֵשׁ גֶּדֶר-בַּרְזֶל גְּבוֹהָה שֶׁל בֵּית-סֵפֶר.
נִכְנַס אֶל חֲצַר-בֵּיתִי, בָּחַר לוֹ פִּנָּה עַל יַד הַמּוּסָךְ, כָּרַע וְאָמַר: “אֵין עוֹד לְאָן לָלֶכֶת.
כָּאן אָמוּת.
זִרְקוּ בִּי אֲבָנִים, זִרְקוּ בִּי לֶחֶם – אַחַת הִיא לִי.
לֹא אָזוּז.
כְּלוּם אֵינִי רוֹצֶה אֶלָּא לִגְווֹעַ פֹּה”.
בָּאוּ הַשּׁוֹטְרִים, וּבְעַל-כָּרְחוֹ הֱזִיזוּהוּ, הֱקִימוּהוּ עַל רַגְלָיו.
אֲפִלּוּ לָמוּת בִּמְנוּחָה לֹא נִתַּן לוֹ.

------------------
– לְעוֹלָם לֹא אֶעֱשֶׂה כָּךְ, – אָמְרָה הָאִשָּה, – וְאוּלָם אִם אֹמַר שְׁלֹשָׁה בְּשִׁבְחֲךָ, מֻתָּר לְךָ לִשְׁתּוֹת אֶת הֶחָלָב הֶחָם וְהַלָּבָן שָׁלֹש פְּעָמִים בְּכָל יוֹם לְעוֹלָם וּלְעוֹלְמֵּי עוֹלָמִים.

------------------
וְאַחֲרֵי חֲבוֹק וּנְשׁוֹק, נִרְדַּם אֶרוֹס, וַתֶּעֱרַב עָלָיו שְׁנָתוֹ וַתֶּעֱמָק.
וּפְסִיכֵי עוֹד עֵרָה; וְעַל-אַף דַּמּוֹתָהּ כִּי בַעְלָהּ מִפְלֶצֶת, וְלַמְרוֹת הֲגוֹתָהּ מַחֲשֶׁבֶת-רֶצַח, לִבָּהּ כָלֶה וּמִשְׁתּוֹקֵק אֶל אִישׁ-חֵיקָהּ.
וַתֵּצֵא חֶרֶשׁ מִן הַמִּטָּה, וְהַסַּכִּין הַמְּלֻטֶּשֶׁת בְּיָדָהּ, וַתִּקַּח אֶת הַמְּנוֹרָה הַדְּלוּקָה מֵאֲחוֹרֵי מָסָךְ עָבֶה, וַתַּקְרֵב אֶת הַמְּנוֹרָה אֶל פְּנֵי בַּעְלָהּ, וְהַסַּכִּין מוּנֶפֶת בְּיַד-יְמִינָהּ מֵעַל צַוָּארוֹ.
אֶרוֹס נִכְוֶה וְגָז 

------------------
הִיא קָשְׁרָה חוּט אֶל גַּלְגַּל-הַמַּטְוֶה הַקָּטָן, גַּלְגַּל הַחֵמָר, וְגָרְרָה אוֹתוֹ עַל פְּנֵי הָרִצְפָה, וְהֶחָתוּל רָץ אַחֲרָיו, וְהֶחֱלִיק אוֹתוֹ בְּכַפּוֹתָיו, וְהִתְגַּלְגֵּל רֹאשׁ עַל עָקֵב, וּזְרָקוֹ מֵעֵבֶר לִכְתֵפוֹ, וְרָדַף אַחֲרָיו בֵּין רַגְלָיו הָאֲחוֹרִיּוֹת, וְעָשָׂה עַצְמוֹ כְּאִלּוּ הוּא מְאַבֵּד אוֹתוֹ, וְשָׁב וְקָפַץ וְשָׁב וְהִתְנַפֵּל עָלָיו, עַד שֶׁהַתִּינוֹק צָחַק צְחוֹק גָּדוֹל כְּשֵׁם שֶׁהָיָה בּוֹכֶה בְּכִי גָּדוֹל, וְהוּא זָחַל אַחֲרֵי הֶחָתוּל וְהִשְׁתַּעֲשַׁע עַל פְּנֵי
------------------
שׁוּבִי אֶל בֵּית-כִּלְאֵךְ, וְהַלַּיְלָה אֶהְגֶּה בְּתַפְקִיד אַחֵר, יָאֶה לְשִׁפְחָה כָּמוֹךְ".
וַתַּשְׁלֵךְ לִפְסִיכֵי פְּרוּסַת-לֶחֶם יְבֵשָׁה לְפַת-עַרְבִית, וַתִּכְלָא אוֹתָהּ.
תַּפְקִיד פְּקַעַת הַצֶּמֶר 
וַיְהִי לְמָחָר, אַךְ נִרְאוּ דִגְלֵי-אֵאוֹס הַוְּרֻדִּים בִּפְאַת הַמִּזְרָח, וַתִּקְרָא אַפְרוֹדִיטֵי לִפְסִיכֵי, וַתֹּאמֶר לָהּ: "רוֹאָה אַתְּ אֶת הַצֹּאן הַמְּהַלְּכוֹת שָׁם מֵעֵבֶר לַנַּחַל? צַמְרָן צֶמֶר-זָהָב, וְרוֹעֶה אֵין לָהֶן.
לְכִי וְהַשִּׂיגִי לִי פְּקַעַת-צֶמֶר מִפַּרְווֹתֵיהֶן.

------------------
וַיִּמְשְׁכוּ אֶת הָעֲגָלוֹת הָרְעוּעוֹת, הָעֲמוּסוֹת שְׁאֵרִית רְכוּשָׁם וּנְשֵׁיהֶם וְטַפָּם וְכָל חוֹלֶה בָּהֶם, הָלוֹךְ וּמָשׁוֹךְ שְׁכֶם אֶחָד עִם בַּהֲמוֹתֵיהֶם הַנְּכֵאוֹת, עֲדֵי הַגִּיעָם אֶל שְׂפַת אֲגַם-הַמֶּלַח הַגָּדוֹל אֲשֶׁר בְּיוּטָה.

------------------
וְהִנֵּה נִכְנָס יְהוּדִי זָקֵן, דּוֹאֵג מְאֹד שֶׁמָּא תֹאבַד לוֹ מִזְוַדְתּוֹ מִמָּקוֹם שֶׁקָּשַׁרְתִּי אוֹתָהּ עַל הָאִצְטַבָּה. מִתְכַּנֵּס הוּא תּוֹךְ פַּרְוָתוֹ הַגְּדוֹלָה וְהַמַּקְרִיחָה, וּמַתְחִיל תֵּכֶף מְפַטְפֵּט, דֶּרֶךְ תִּינוֹק, אֶל שְׁכֵנוֹ, יַאנְקִי קוֹדֵר וְרָזֶה, מְקַמֵּץ בְּמִלִּים – כְּאִלּוּ הָיָה זֶה שְׁאֵרוֹ וְאָחִיו הַטּוֹב. 
------------------
– אֲהָהּ! – אָמַר הַיָּגוּאָר רַב-הַגְּוָנִים – חָשַׁבְתָּ שֶׁלֹּא אֲנַחֵשׁ! וְהִנֵּה נִחַשְׁתִּי! 
וְהַיָּגוּאָר רַב-הַגְּוָנִים שָׁלַח בְּחָפְזָה אֶת כַּפָּתוֹ הַשּׁמַנְמֹנֶת אֶל הַקִּפּוֹד הַסּוֹמֵר-הַדּוֹקֵר בָּרֶגַע שֶׁבּוֹ הִתְקַפֵּל הַלָּז, וּכַמּוּבָן נִתְמַלְּאָה כַּפָּתוֹ עֳקָצִים-עֳקָצִים. וְהַגָּרוּעַ מִכָּךְ, הוּא הִכָּה אֶת הַקִּפוֹד הַסּוֹמֵר-הַדּוֹקֵר מַכָּה שֶׁהִשְׁלִיכָה אֶת הַקִּפוֹד הַרְחֵק-רָחוֹק אֶל תּוֹךְ הַיְּעָרוֹת וְהַשִּׂיחִים, אֲשֶׁר שָׁם חֲשֵׁכָה רַבָּה וְאֵין לִמְצֹא אוֹתוֹ. 
------------------
לַדַת אַרְטֶמִיס גְּדוֹלִים וּמְמֻשָּׁכִים הָיוּ חֶבְלֵי-הַלֵּדָה שֶׁל לֶטוֹ, וְלָלֶדֶת לֹא יָכֹלָה.
כִּי הֶרָה הִקִּיפָה אֶת בִּתָּהּ אֵילֵיתִיָּה, זוֹ הָאֵלָה הַמְּיַלֶּדֶת, עַנְנֵי-פָז, לְבַל תִּרְאֶה אֵילֵיתִיָּה וּלְבַל תֵּדַע כִּי הִיא מִתְבַּקֶּשֶׁת בָּאִי הֶחָדָשׁ.

------------------
בְּטֶרֶם עִתּוֹ נוֹלַד הֶפֵיסְטוֹס, וְהוּא בַּעַל-מוּם כִּי עֲקֵבָיו הָיוּ מִקֶּדֶם וְאֶצְבְּעוֹת-רַגְלָיו מְאָחוֹר.
וּבְצֵאת הַיֶּלֶד, כַּאֲשֶׁר רָאֲתָה הֶרָה כִּי בֵן פָּגוּם הִיא נוֹתֶנֶת לְזֶאוּס, וַתִּמְאַס בִּפְרִי-רַחְמָהּ, וַתַּפֵּל אוֹתוֹ מִמָּרוֹם אָרְצָה.
הוּא בְּנָפְלוֹ הִתְגַּלְגֵּל הַרְבֵּה פְּעָמִים בָּאֲוִיר, רֹאשׁ עַל כְּרָעַיִם וּכְרָעַיִם עַל רֹאשׁ.
וּבְנַחֲתוֹ לְבַסּוֹף עַל הָאָרֶץ, נִשְׁבְּרוּ שְׁתֵּי רַגְלָיו, וַיְהִי צוֹלֵעַ אָנֶה וְאָנָה עַד עוֹלָם.

------------------
וְחָטְמוֹ שֶׁל הַפִּילוֹן הוֹסִיף לְהִתְמַשֵּׁךְ וְהַפִּילוֹן הִרְחִיב אֶת כָּל אַרְבַּע רַגְלָיו הַקְּטַנּוֹת וּמָשַׁךְ וּמָשָׁךְ וּמָשָׁךְ, וְחָטְמוֹ הוֹסִיף לְהִתְמַשֵּׁךְ; וְהַתַּנִין דָּשׁ בִּזְנָבוֹ כְּדוֹשׁ הַמָּשׁוֹט, וְגַם הוּא מָשַׁךְ, וּמָשַׁךְ וּמָשָׁךְ. וְעִם כָּל מְשִׁיכָה וּמְשִׁיכָה, הָלַךְ חָטְמוֹ שֶׁל הַפִּילוֹן הָלֹךְ וְאָרֹךְ, הָלֹךְ וְאָרֹךְ וְזֶה גָרַם לוֹ כְּאֵב נוֹרָא!

------------------
– עִמְךָ הַסְּלִיחָה – אָמַר הַפִּילוֹן אֶלָּא שֶׁזֶּה חָטְמִי, נִפְסְדָה צוּרָתוֹ, וַאֲנִי מְחַכֶּה עַד שֶׁיִצְטַמְצֵם.
– אִם כֵּן תִּצְטָרֵךְ לְחַכּוֹת עֵת רַבָּה, אָמַר פֶּתֶן-הַסְּלָעִים הַדּוּ-צִבְעוֹנִי. – יֶשְׁנָן בְּרִיוֹת בָּעוֹלָם, שֶׁאֵינָּן יוֹדְעוֹת מַה טּוֹב לָהֶן.

------------------
בֵּין שְׁאָר דְּבָרִים, מוֹרֶה הַסֵּפֶר כִּי הָאִינְדְּיָנִים שֶׁל אַמֶּרִיקָה הֵם-הֵם עֲשֶׂרֶת שִׁבְטֵי יִשְׂרָאֵל הַנִּדָּחִים. הַכַּת גָּדְלָה בִּמְהִירוּת, וְהַנִּלְוִים אֵלֶיהָ נִשְׂטְמוּ עַל-יְדֵי יֶתֶר הַתּוֹשָׁבִים בִּגְלַל רִבּוּי-נָשִׁים לְאִישׁ אֶחָד, שֶׁהִנְהִיגוּ בַּעֲדָתָם, הֵם יָסְדוּ מוֹשָׁבוֹת בְּמִיזוּרִי וְאִילִינוֹי, וְסָבְלוּ רְדִיפוֹת וְגֵרוּשִׁים, עַד שֶׁבְּ-1847 נִהֵל אוֹתָם מַנְהִיגָם בְּרִיגְהַם יוֹנְג מַעֲרָבָה אֶל הַמִּדְבָּר. 
------------------
אוּלַי חֲגוֹרָה כְּחֲגוֹרַת-אַפְרוֹדִיטֵי, אֲשֶׁר קֶסֶם בָּהּ לְשַׁעְבֵּד אֵלִים; וְאוּלַי מִטְפַּחַת כְּמִטְפַּחַת-הַשָּׁנִי אֲשֶׁר לְאֶאוֹס, הַנִּפְרֶשֶׂת עַל פְּנֵי הָרָקִיעַ עִם שַׁחַר; וְאוּלַי מַתָּנָה חֲדָשָׁה, פְּלִיאַת מַעֲשֵׂה-אֳמָן, אֲשֶׁר נִשְׁלְחָה לִי מֵהֶפֵיסְטוֹס, וְצָרָה עֵין-פְּרוֹמֶתֵּיאוֹס מִלְּמָסְרָהּ לְיָדִי, פֶּן אִיף יוֹתֵר מִדַּי..."
פַּנְדּוֹרָה פּוֹתַחַת אֶת פִּי הַפִּטָּס וּמְשַׁחְרֶרֶת אֵת אֲשֶׁר בְּתוֹכוֹ 

------------------
פַּעַם, בֵּליל תִּפְאֶרֶת עַל גְּדוֹת נְהַר-אֲמַזּוֹן הַנִּרְפָּשׁ, מָצָא הַיָּגוּאָר רַב-הַגְּוָנִים אֶת הַצָּב הַמּוּצָק וְאֶת הַקִּפּוֹד הַסּוֹמֵר-הַדּוֹקֵר כְּשֶׁהֵם יוֹשְׁבִים מִתַּחַת לְגִזְעוֹ שֶׁל עֵץ אֲשֶׁר נָפַל. לֹא יָכְלוּ הַשּׁנַיִם לִבְרוֹחַ. וּבְכֵן, גּוֹלֵל הַקִּפּוֹד הַסּוֹמֵר-הַדּוֹקֵר אֶת גּוּפוֹ לְכַדּוּר, מִפְּנֵי שֶׁהָיָה קִפּוֹד, וְהַצָּב הַמּוּצָק הָאִטִּי, כִּנֵּס אֶת רֹאשׁוֹ וְאֶת רַגְלָיו לְתוֹךְ קְלִפָּתוֹ כָּל-כַּמָּה שֶׁיָּכֹל, מִכֵּיוָן שֶׁהָיָה צָב. 
------------------
וַאֲשֶׁר רָאִיתָ שֶׁהֵם עוֹקְרִים אוֹתִיּוֹת וְתֵבוֹת, וְחוֹבְטִים אוֹתָן בַּקַּרְקַע – מַעֲשֵׂה-זְרִיעָה הוּא.
הוֹפְכִים הֵם גְּבוּרָה, נֵצַח וְהוֹד שֶׁבַּסֵּפֶר לִיסוֹד מַצְמִיחַ בָּאֲדָמָה.
עֲתִידָה סֻכָּה זוֹ לְהִתְרַחֵב, וְלִהְיוֹת מִקְדָּשׁ לְכָל מִין-הָאָדָם כֻּלּוֹ”…
וּבַפַּעַם הַבָּאָה הֵחַשְׁתִּי בִּקּוּרִי, וְשַׁבְתִּי לְאַחַר חֲמִשִּׁים שָׁנָה, כִּי מְאֹד תָּאַבְתִּי לָדַעַת: מַה-יִּהְיוּ דִּבְרֵי אוֹתָהּ בַּת-קוֹל?

------------------
וַתִּקַּח אַפְרוֹדִיטֵי אֶת קֻפְסַת-הַמִּשְׁחָה, סַם-פֶּרְסֶפוֹנֵי, מִיַּד פְּסִיכֵי, וַתְּבָרֵךְ אֶת פְּסִיכֵי כַּלָּתָה וְאֶת אֶרוֹס בְּנָהּ, לֵאמֹר: "בְּאוֹרְכֶם, יְלָדַי, יַזְהִירוּ אוֹהֲבִים נֶאֱמָנִים לָעַד.
יָשִׂישׂוּ בָכֶם אֵלִים, וְתָבִיאוּ אֹשֶׁר לִבְנֵי-אָדָם".
פְּסִיכֵי הוֹוָה לְבַת-אַלְמָוֶת 
וְאֶרוֹס בָּא לִפְנֵי כִסֵּא זֶאוּס אָבִיו, וַיַּפֵּל לְפָנָיו תְּחִנָּה, כִּי יַעֲשֶׂה אֶת פְּסִיכֵי רַעְיָתוֹ בַּת-אַלְמָוֶת כָּאֵלִים וְכָאֵלוֹת.
וַיֵּעָתֶר לוֹ זֶאוּס.

------------------
וְשָׁם חָתַךְ לָרִאשׁוֹנָה תַּבְנִיּוֹת סְדוּרוֹת וְעוֹרֵר תְּנוּעוֹת הַרְמוֹנִיּוֹת; וּלְבַסּוֹף אַחֲרֵי הִתְגַּלְגְּלוֹ בִּתְמוּרוֹת רֶבּוֹת, הִצְטַמְצֵם בְּזוֹ דְמוּת אֵל-נַעַר, מוֹחֵץ לְבָבוֹת בִּשְׁרִירוּת, מְחוֹלֵל חֶדְווֹת אַהֲבָה וְיִסּוּרֶיהָ, וּמוֹלִיד קְנָאוֹת וּקְרָבוֹת בְּשֶׁל יְפִי-אִשָּׁה.
וַתִּקְרָא אַפְרוֹדִיטֵי לִבְנָהּ, לְאֶרוֹס, וַתֹּאמֶר לוֹ: "הִנֵּה שָׁם הַנַּעֲרָה פְּסִיכֵי, אֲשֶׁר כְּבוֹד-אֵלִים נִתָּן לָהּ.

------------------
מָה קְלִפָּה נָאָה הִיא זוֹ לְגַבְּךָ! אֵיפֹה מָצָאתָ אוֹתָהּ? מַדּוּעַ אַתָּה שׁוֹתֵק, וְאֵינְךָ עוֹנֶה? דַּבֵּר לֹא תוּכַל? וּבְכֵן שׁוֹרֵר תְּשׁוֹרֵר! אַךְ קֹדֶם בּוֹא אִתִּי בָּיִת, כִּי בַּחוּץ אַתָּה עָלוּל לְהִצְטַנֵּן.
לְסִימַן-בְּרָכָה אַתָּה בְּחַיֶּיךָ, וּבְמִיתָתְךָ לֹא כָל-שֶׁכֵּן!"
כְּלִי-הַזֶּמֶר הַנִּקְרָא לִירָה 
וַיִּסְחַב אֶת הַצָּב אֶל תּוֹךְ הַמְּעָרָה, וַיַּחְתְּכֵהוּ אָפְקִית, לִשְׁנָים.

------------------
וּבַחֹדֶשׁ הַתְּשִׁיעִי שָׁבָה קוֹרֵי אֶל הָדֶס, וַתִּמְלֹךְ עַל יָדוֹ בְּטַרְטָרוֹס; וְשׁוּב הוּעַמּוּ פְּנֵי-הָאֲדָמָה; וּשְׁמָהּ בְּתַחְתִּיּוֹת, כְּאֵשֶׁת הָדֶס, פֶּרְסֶפוֹנֵי, אֲשֶׁר מִתְפָּרֵשׁ: קוֹל-הַשְׁחֵת.
וּמִקֵּץ שְׁלֹשָׁה חֳדָשִׁים תָּשׁוּב-תַּעֲלֶה מִטַּרְטָרוֹס אֶל אוֹר וַאֲוִיר-שָׁמַיִם, וְיַחַד עִם אִמָּהּ תְּטַיֵּל עַל פְּנֵי הָאֲדָמָה, זָרוֹעַ בְּרָכוֹת, פְּרִיחוֹת וִיבוּלֵי גַרְעִין וָפֶרִי, לְשַׂמֵּחַ אֵלִים, בְּנֵי-אָדָם וּבֶהֱמַת-שָׂדֶה.
שְׂכַר טְרִיפְּטוֹלֶמוֹס 

------------------
חָרוֹן, הַשַּׁיָּט הַזָּקֵן, וְהַכֶּלֶב קֶרְבֶּרוֹס, נָטְלוּ שְׂכָרָם, זֶה הַמַּטְבֵּעַ דְּמֵי הַעֲבָרָתוֹ אוֹתָהּ בְּסִירָתוֹ, וְזֶה פְּרוּסַת-הַלֶּחֶם, מְחִיר תִּתּוֹ לָהּ לָבוֹא בַּשַּׁעַר, וְנָתְנוּ לָהּ לַעֲבוֹר וּלְהִכָּנֵס בְּשָׁלוֹם, כִּי גַּם הֵם לִפְנֵי יָפְיָהּ נִכְנָעוּ.
מִן הָאִישׁ הַצּוֹלֵעַ וַחֲמוֹרוֹ הַצּוֹלֵעַ עִם חֲבִילַת-הָעֵצִים הִתְעַלְּמָה בְּעָבְרָהּ עַל פְּנֵיהֶם, גַּם כִּי הִתְחַנֵּן הָאִישׁ מְאֹד שֶׁתַּעֲזֹר לוֹ; וְלַנָּשִׁים הַטּווֹת וְהָאוֹרְגוֹת אָטְמָה אָזְנֶיהָ.

------------------
הִבִּיט הַפַּרְפָּר אֶל שְׁלֹמֹה, וְרָאָה אֶת שְׁתֵּי עֵינֵי הַמֶּלֶךְ הֶחָכָם מִכָּל-אָדָם, וְהֵן מִתְנוֹצְצוֹת כַּכּוֹכָבִים בְּלֵיל-כְּפוֹר, וַיִּתְעוֹדֵד מְלֹא שְׁתֵּי כְנָפָיו, וַיַּט אֶת רֹאשׁוֹ לְצַד אֶחָד, וַיֹּאמַר: – יְחִי הַמֶּלֶךְ לְעוֹלָם! הִיא אִשְׁתִּי וְאַתָּה הֵן יָדַעְתָּ טִיבָן שֶׁל נָשִׁים…
חִיֵּךְ שְׁלֹמֹה אֶל תּוֹךְ זְקָנוֹ, וַיֹאמַר: – כֵּן, יָדַעְתִּי, אָח קָטָן.

------------------
וַיֹּאמֶר פְּרוֹמֶתֵּיאוֹס: "בָּחַרְתָּ בְּשֵׁם כָּל הָאֵלִים?" וַיַּעַן זֶאוּס: "בָּחָרְתִּי".
וַיֵּצֵא פְּרוֹמֶתֵּיאוֹס מִלִּפְנֵי זֶאוּס, וַחֲבִילַת-הָעוֹר בְּיָדוֹ.
וְזֶאוּס פָּתַח אֶת חֲבִילָתוֹ, וַיַּרְא וְהִנֵּה תְפוּשִׂים וְּטְמוּנִים בְּתוֹךְ הַחֵלֶב הַשּׁוֹפֵעַ וְהַנּוֹצֵץ רַק שִׁבְרֵי שֶׁלֶד-הָעֲצָמוֹת.
הֵיטֵב חָרָה לוֹ לְזֶאוּס עַל תַּעֲלוּל-הָעָרְמָה שֶׁל הַטִּיטָן, אֲבָל מִלָּה הַיּוֹצֵאת מִפִּי הַשַּׁלִּיט-בָּאֵלִים אֵין לְהָשִׁיב.

------------------
וַתֵּשֶׁב הַנַּעֲרָה עַל מַצַּע עִשְּׂבֵי-בָר וַתִּשְׁכַּב וַתֵּרָדַם, וּשְׁנָתָהּ עָמְקָה מְאֹד.
וַיְהִי בַּהֲקִיצָהּ, וְהִנֵּה כְּבָר הֵאִיר הַיּוֹם, וְאַחֲרוֹנֵי טְלָלִים, בּוֹרְקִים כְּאבְנֵי-חֵן, נִמְחָקִים מִמַּגַּע-שָׁמֶשׁ.
וַתַּבֵּט וַתֵּרֶא מִצַּד-הָעֵמֶק הַדְּרוֹמִי יַעַר, וְנַחַל עוֹבֵר בּוֹ.
וַתְּטַיֵּל עַל שְׂפַת-הַנָּחַל.
וְהַנַּחַל הוֹלִיךְ אוֹתָהּ אֶל אַרְמוֹן-מַלְכוּת, וְהוּא נֶהְדָּר מִכֹּל אֲשֶׁר יוּכְלוּ בְנֵי-אָדָם לִבְנוֹת.
וַתֵּדַע כִּי יַד-אֵלִים כּוֹנְנַתְהוּ.


------------------
כְּשֶׁהִגִּיעַ כֶּלֶב-הַבָּר אֶל פִּי הַמְּעָרָה, הֵרִים אֶת עוֹר הַסּוּס הַיָּבֵש בְּחָטְמוֹ, הֵרִיחַ אֶת רֵיחַ הַנִּיחוֹחַ אֲשֶׁר לִצְלִי-הַכֶּבֶש וּבְהַבֵּט הָאִשָּׁה אֶל עֶצֶם-הַכָּתֵף, שָׁמְעָה אֶת הַכֶּלֶב-הַבָּר בָּא, וֵתִּצְחַק וַתֹּאמַר: “הִנֵּה הָרִאשׁוֹן בָּא.
יְצוּר פֶּרֶא מִיַּעֲרוֹת הַפְּרָאִים.
מָה אַתָּה חָפֵץ?”
אָמַר כֶּלֶב-הַבָּר; “הוֹ אוֹיַבְתִּי וְאֵשֶׁת-אוֹיְבִי, מַהוּ הַדָּבָר אֲשֶׁר רֵיחַ נִיחוֹחַ נוֹדֵף מִמֶּנּוּ בְּכָל הַיָּעַר?”

------------------
"הָרְחוֹבוֹת הָרָאשִׁיִּים רְחָבִים הֵם, וְהֵם עֲשׂוּיִים שׁוּרוֹתַיִם-שׁוּרוֹתַיִם, רָצוֹא וָשׁוֹב: שְׁתֵי שׁוּרוֹת לִמְכוֹנִיּוֹת וּכְלֵי-נוֹעַ, שְׁתַּיִם לְאוֹפַנַּיִם, לְסוּסִים, לַחֲמוֹרִים וְלִגְמַלִּים; וְכָל כְּלִי רֶכֶב אוֹ מַסָּע שׁוֹמֵר שׁוּרָתוֹ וְכִוּוּנוֹ, שֶׁלֹּא יִתְנַגְּשׁוּ זֶה בָּזֶה, וְלֹא יַפְרִיעַ הָאִטִּי לַמָּהִיר, וְיִמְנְעוּ אָסוֹן.

------------------
בַּבֹּקֶר הַשְׁכֵּם, כִּזְרוֹחַ פוֹסְפוֹר, כּוֹכַב-הַשַּׁחַר, לְבַדּוֹ בָּרָקִיעַ, לֵךְ וּבָאתָ אֶל נְהַר-פַּקְטוֹלוֹס אֲשֶׁר אֵצֶל הַר-טְמוֹלוֹס, וְטָבַלְתָּ בַּנָּהָר מִכַּף רַגְלְךָ עַד צִיצִית רֹאשְׁךָ, וְתָסוּר מֵעָלֶיךָ בִּרְכַּת מַגַּע-הַזָּהָב.
אַחַר תִּקַּח דְּלַעַת מִדְּלוּעֵי-הַבָּר הַצּוֹמְחוֹת אֵצֶל הַנָּהָר, וְהוֹצֵאתָ תּוֹכָהּ, וְהָיְתָה קְלִפַּת-הַדְּלַעַת לְךָ לְבַקְבּוּק.

------------------
“אַבָּא”, אָמְרָה הַבַּחוּרָה, בַּת הַשֵּׁשׁ-עֶשְׂרֵה, בְּבַיִת אֶחָד בְּעִיר נוֹם אֲשֶׁר בְּאֵזוֹר-הַקֶּרַח בִּצְפוֹנָהּ שֶׁל אַלַּסְקָה – “סַפֵּר לִי עַל-דְּבַר תֵּל-אָבִיב”.
הִיא הָיְתָה בַּעֲלַת פָּנִים סְגַלְגַּלִּים-יְהוּדִיִּים, וּמֵהִתְגַּעְגְּעָהּ עַל בְּנֵי-עַמָּהּ שֶׁאֵינָם מְצוּיִים שָׁם תַּחַת מְאוֹרוֹת-הַצָּפוֹן, הָגְתָה בְּתוֹלְדוֹת-יִשְׂרָאֵל מֵאֵת גְּרֶץ בְּתַרְגּוּם אַנְגְּלִי, וּבָאֶנְצִיקְלוֹפֶּדְיָה הַיְּהוּדִית, הוֹצָאַת פוּנְק-וַגְנַלְס.

------------------
וַתָּבֶן כִּי מַעֲשֵׂה-זֶאוּס הוּא זֶה, וַתֵּדֶא מַטָּה, וַתְּפַזֵּר אֶת הָעֲנָנָה, וַתִּקְרָא אֶל זֶאוּס: "מַה לְּךָ שָׁם?" וַיַּעַן זֶאוּס: "רַק פָּרָה עִמָּדִי".
וּבְפָחוֹת מִנִּיד-הָעַפְעַף, הָפַךְ אֶת הַנַּעֲרָה, יוֹ בַּת אִינַפּוֹס, לְפָרָה צְעִירָה, אֲשֶׁר גּוּפָהּ לָבָן, וְעֵינֶיהָ תְּכֵלֶת, וְקַרְנֶיהָ וּפַרְסוֹתֶיהָ שְׁחוֹרוֹת.

------------------
מוּטָב שֶׁאֵחָנֵק בְּיָדִי, מִשֶּׁאֵדַע כִּי אָמְנָם הָיְתָה פְּסִיכֵי אִשָּׁה לְאֵל, וּבַר-בִּטְנָהּ מִשּׁרֶשׁ-אֵלִים".
הָאֲחָיוֹת מִתְנַכְּלוֹת לִפְסִיכֵי לְאַבְּדָהּ 
וְלַמָּחֳרָת מִהֲרוּ הָאֲחָיוֹת אֶל הַכֵּף.
וְזֶפִירוֹס צָרַר אוֹתָן בִּכְנָפָיו, כַּאֲשֶׁר הִסְכִּין, וְהִרְחִיף אוֹתָן, הַרְחֵף וְהוֹרֵד אֶל הָעֵמֶק אֲשֶׁר בּוֹ אַרְמוֹן-פְּסִיכֵי.

------------------
זַאֲטוּטִים מָצְאוּ כִּי הָאֲדָמָה הִיא נָאָה לְלִישָׁה, וַהֲרֵי הֵם עוֹשִׂים לְבִיבוֹת, וּבִקְתוֹת-עָפָר, וּבִנְיְנֵי-קוֹמוֹת, וּגְשָׁרִים, וְצוּרוֹת חֲמוֹרִים וַחֲתוּלִים, וְכָל שֶׁלִּבָּם רוֹצֶה. שְׁלוּלִית נוֹתֶנֶת בַּחֲזָרָה מַה שֶּׁשָּׁמַיִם וְשֶׁמֶשׁ וְגִבְעָה אֲדֻמָּה נוֹתְנִים לָהּ. וְהַמִּגְרָשׁ הָרֵיק שֶׁעַל-יַד דִּירָתִי, בְּשָׁבוּעַ אֶחָד שֶׁל גְּשָׁמִים הִסְפִּיק לִדְשׁוֹא בְּפֵאָה אַחַת צְנוּעָה שֶׁלּוֹ; מִקֵּץ שְׁבוּעַיִם – שְׁלִישׁ מִמֶּנּוּ מְכֻסֶּה יֶרֶק. 
------------------
וְהַשְּׁנִיָּה בָּאֲחָיוֹת נָדָה לָהּ: "הָהּ, פְּסִיכֵי, אֲחוֹתִי, אֲחוֹתִי, הֲתֵדְעִי לְמִי נִשֵּׂאת? רוֹעִים מְאַחֲרֵי-בָעֶרֶב הִגִּידוּ לָנוּ, אִכָּרִים מַקְדִּימֵי-שַׁחַר סִפְּרוּ לָנוּ; הַיְּצוּר אֲשֶׁר הוּא בַעְלֵךְ הוּא דְּרָקוֹן.
הֵם רָאוּהוּ בָּא אֶל הָאַרְמוֹן עִם חֲשֵׁכָה וְיוֹצֵא מִמֶּנּוּ בְּטֶרֶם אוֹרָה, וּמַעֲשָׂיו מְפֻרְסָמִים.
בְּאַרְמוֹן-כְּשָׁפָיו הוּא מְפַתֶּה נְעָרוֹת צְעִירוֹת, וּבִלְהָטָיו עֲלֵיהֶן יִתְנַעֵם, מִבְּלִי אֲשֶׁר תִּרְאֶינָה אוֹתוֹ; וְהֵן הָרוֹת לוֹ.

------------------
וְעַל אַתֵּינֵי אוֹמְרוֹת כֹּהֲנוֹתֶיהָ, מְשָׁרְתוֹת-מִקְדָּשֶׁיהָ, כִּי גַם בְּזַעַם תִּזְכֹּר רַחֲמִים.
אֶת אֲרַכְנֵי הִצִּילָה מִמַּוֶת, וַתִּתֶּן לָהּ וּלְכִשְׁרוֹן-כַּפֶּיהָ שְׁאֵרִית-עַד.
תַּחַת קָרְבְּנוֹת בְּהֵמָה עַל מִזְבְּחָהּ, מִסְתַּפֶּקֶת הִיא בְּמִנְחוֹת עוּגוֹת-שְׂעוֹרָה, בְּלוּלוֹת בְּשֶׁמֶן-זָיִת.
וּמַעֲשֶׂה בְּבֶן-תְּמוּתָה אֶחָד, הָעֶלֶם טִירֶסְיַס, אֲשֶׁר נִקְרָה אֶל מָקוֹם מֻצְנָע, שָׁם טָבְלָה אַתֵּינֵי בְּעֵירֹם-בְּשָׂרָהּ בְּמַעְיַן-הָרִים צֶלוּל; וְהִיא אֵלָה בְתוּלָה.

------------------
אֲבָל פֹּה, בְּזֶה הַנּוֹף הָאַפְרוּרִי, בְּזוֹ מַמְלֶכֶת-הַחוֹלוֹת הַמִּתְיַצֶּקֶת גַּבְשׁוּשִׁים, נַחְשׁוֹלִים, כֵּפִים וַעֲרוּצִים וְשִׁבְרֵי-סֶלַע נֶגֶד עֵינֵינוּ, שׁוּב הַתּוֹרָה הִיא בְּשַׁלְהֶבֶת-נְתִינָתָהּ כְּקֶדֶם, בְּהוֹדָהּ וּמוֹרָאָהּ הָרִאשׁוֹנִים.
וִילָדִים וִילָדוֹת שֶׁלָּנוּ, נֵעוֹרוּ בָּהֶם, הוֹמִים בָּהֶם, חַסְדֵי נְעוּרֵי-הָאֻמָּה מֵחָדָשׁ, וְהֵם מְקַבְּלִים עֲלֵיהֶם בְּטֹהַר וּתְמִימוּת אֶת עֹל הָעֲשִׂיָּה-וְהַשְּׁמִיעָה, אֶת מִצְוַת הַגְשָׁמַת הַחֵרוּת.

------------------
– סוֹף-סוֹף אֵינְךָ כָּל-כָּךְ חָשׁוּב. עַכְשָׁו, תֶּן לִי לְנַסּוֹת כֹּחִי – וְהוּא פָּעַל קֶסֶם בְּיָד שְׂמֹאל – רַק בַּזֶּרֶת הַקְּטַנָּה שֶׁל יָדוֹ הַשְּׂמָאלִית – וְהִנֵּה, רְאוּ וּתְמָהוּ, חֲבִיבַי וַאֲהוּבַי, הַקְּלִפָּה הַכְּחֻלָּה-יְרֻקָּה-שְׁחֹרָה אֲשֶׁר לְפַּאוּ-אַמָּה נָפְלָה מֵעָלָיו כִּנְפֹל קְלִפָּה מֵאֱגוֹז-קוֹקוּס, וְנִשְׁאַר פַּאוּ-אַמָּה כֻּלּוֹ רַךְ – רַךְ כַּסַּרְטָנִים הַזְּעִירִים שֶׁיֵּשׁ וְאַתֶּם מוֹצְצִים עַל חוֹף-הַיָּם, חֲבִיבַי וַאֲהוּבַי.

------------------
אָז יֵצֵא אֶל יַעֲרוֹת הַפְּרָאִים וְהָרְטֻבִּים אוֹ עַל הַגַּגּוֹת הַשּׁוֹמְמִים וְהָרְטֻבִּים, כְּשֶׁהוּא מְנַעֲנֵעַ אֶת זְנָבוֹ פֶּרֶא וּמִתְהַלֵּךְ בָּדַד בְּדַרְכּוֹ הַפִּרְאִית.
------------------
אֲבָל הָאֵלָה חָמְלָה עָלֶיהָ: עַד לֹא יָצְאָה נִשְׁמַת הַנַּעֲרָה, הָפְכָה אוֹתָהּ אַתֵּינֵי לְעַכָּבִישׁ, וְהָעַכָּבִישׁ חִישׁ טִפֵּס בַּחוּט אֶל רֹאשׁ-הַקּוֹרָה, וַיֵּעָלֵם שָׁם בְּאֶחַד-הַסְּדָקִים.
אֲרַכְנֵי – אֵם כָּל טוֹוֵי קוּרִים וְעַד הַיּוֹם הַזֶּה בְּנֵי-אֲרַכְנֵי טוֹוִים חוּטִים וְאוֹרְגִים יְרִיעוֹת, אַף נִתְלִים בְּחוּט דַּק, מֻפְרָשׁ מִגּוּפָם, לָטוּס מִמָּקוֹם לְמָקוֹם, וּוַי לִזְבוּב-רִקְמָה אוֹ צֶרַע-פַּסִּים אֲשֶׁר יִפּוֹל בְּרִשְׁתָּם! אוֹתוֹ יִטְרְפוּ בַּחֲמַת-זָעַם.

------------------
הֵם הָיוּ עוֹמְדִים עוֹד וְחוֹבְטִים בּוֹ.
בָּזֶה אַחַר זֶה, עַד שֶּׁעֵינָיו יָצְאוּ מֵחוֹרֵיהֶן, וְיָכוֹל רַק לִנְשׁוֹם נְשִׁימוֹת חֲטוּפוֹת וּלְהוֹרוֹת בְּאֶצְבָּעוֹ עַל טָפִי.
– אַיֵּה הֵם הָאֲנָשִׁים אֲשֶׁר שָׁלְחוּ בְּךָ אֶת חֲנִיתוֹתֵיהֶם, יַקִּירִי? – שָׁאֲלָה טֶשּׁוּמֵי.
– לֹא הָיוּ בָּזֶה אֲנָשִׁים, – אָמַר טֶגּוּמֵי.
– הָאוֹרֵחַ הָאֶחָד שֶׁרָאִיתִי הַבֹּקֶר הוּא אוֹתוֹ מִסְכֵּן, שֶׁאַתֶּם אוֹמְרִים לְחָנְקֵהוּ.
הַאִם אֵינְכֶם בְּקַו-הַבְּרִיאוּת וְאִם חוֹלִים אַתֶּם, הוֹי בְּנֵי שבט טֶגּוּמֵי?

------------------
מָחֲצָה אֶבְרִינוֹמָה בְּרַגְלָהּ אֶת רֹאשׁוֹ, וְדָחֲתָה אוֹתוֹ אֶל אַפְסֵי-אֲבַדּוֹן.אָז הִתְכַּסְּתָה אֶבְרִינוֹמָה בְּכָל רִקְמַת-תֵּבֵל וְמַרְאוֹת-הַיְּקוּם, כְּמוֹ בַּצָּעִיף, וְתֵּעָלַם.
וַתִּשָׁכַח מִלֵּב כָּל הַיְּצוּרִים יוֹצְאֵי-בֵיצָתָהּ.
הַפֶּלַּסְגִּים 
רַק מִשְׁפַּחַת אָדָם אַחַת, הַפֶּלַּסְגִּים – עַם עָנִי וּמְדֻכְדָּךְ, לוֹבְשֵׁי עוֹרוֹת-חֲזִירִים וְאוֹכְלֵי בַּלּוּטֵי-אַלּוֹנִים – זוֹכְרִים אוֹתָהּ וְאֶת דְּבַר-מְרִיבָתָהּ עִם אוֹפְיוֹן; וְהֵם מַקְרִיבִים לִכְבוֹדָהּ נְחָשִׁים.

------------------
הֶפֵיסְטוֹס עוֹלֶה לְאוֹלִימְפּוֹס 
שָׁמָּה בָּא פַּעַם זֶאוּס, בְּאֶחָד מִסִּיּוּרָיו בְּתֵבֵל-אָרֶץ.
רָאָה אֶת הַצָּעִיר בִּמְלַאכְתּוֹ, כִּי מֵיטִיב הוּא לָצוּר וְלַעֲשׂוֹת מִמּוֹרָיו הַקִּיקְלוֹפִּים, וַיִּקָּחֵהוּ אִתּוֹ אֶל אוֹלִימְפּוֹס שֶׁבַּמְּרוֹמִים.
וּבְצֵלַע אוֹלִימְפּוֹס הָהָר חָצַב זֶאוּס לְהֶפֵיסְטוֹס נַפָּחִיָּה וַחֲצַר-חֲרֹשֶת מְרֻוָּחוֹת וּמְפֹאָרוֹת.

------------------
וְנָאווֹת בַּבְּקָרִים חֲלִיפוֹת גֶּשֶׁם-אֶת-שֶׁמֶשׁ: בִּזְמַן – שֶׁפַּעַם יֻזְרַח וּפַעַם יֻמְטַר, וּבְמָקוֹם – שֶׁצְּפוֹן תֵּל-אָבִיב נִרְטָב בְּעוֹד הַתַּחֲנָה הַמֶּרְכָּזִית יְבֵשָׁה; וְיֵשׁ שֶׁרוֹאִים בְּפֹעַל אֵיךְ מִטְרוֹת-עָנָן מִתְרַחֲקִים מִמַּעַל לְאֹרֶךְ-רְחוֹב, וְחֶלְקַת-רָקִיעַ כְּחֻלָּה מְצִיצָה מְשֻׁקֶּפֶת מִגַּג-מְכוֹנִית לַח. 
------------------
וּבַבֹּקֶר הַהוּא, בְּסָמוּךְ לְצָהֳרֵי-הַיּוֹם, בָּאוּ אַחְיוֹתֶיהָ אֶל הַכֵּף, וְזֶפִירוֹס עָשָׂה כְּמִצְוַת-הָאֵל עָלָיו, אֲשֶׁר לֹא שֻׁנְּתָה, וַיּוֹרִידֵן בִּכְנָפָיו הָאֲוִירִיּוֹת אֶל הָעֵמֶק.
וַתָּשֵׂמְנָה פַּעֲמֵיהֶן אֶל הָאַרְמוֹן.
וּפְסִיכֵי יָצְאָה לִקְרָאתָן וַתִּפְגְּשֵׁןְ בְּשִׂמְחָה וַחֲבוֹק וּנְשׁוֹק.
בְּרָכוֹת בַּפֶּה וּמְזִמּוֹת בַּלֵּב 
וַתַּבֵּט הַבְּכִירָה אֶל כֶּרֶס-פְּסִיכֵי וַתֹּאמַר: "לֹא עוֹד אַתּ רָזָה וּתְמִירָה כַּאֲשֶׁר הָיִית.
אָכֵן, יֶלֶד בְּבִטְנֵךְ.

------------------
לֵךְ הַצֵּל אוֹתָהּ, וְהֶעֱלֵיתָ אוֹתָהּ עִמְּךָ אֶל מִשְׁכְּנוֹתֵינוּ בְּאוֹלִימְפּוֹס, וַאֲבָרְכֶנָּה בַּעֲבוּרְךָ וּבַעֲבוּר יַלְדְּךָ אֲשֶׁר בְּמֵעֶיהָ יִתְלוֹנָן".
אַךְ שָׁמַע אֶרוֹס אֶת דְּבַר הַסַּכָּנָה הָאוֹפֶפֶת אֶת פְּסִיכֵי, וַיִּשְׁכַּח אֶת חָלְיוֹ, וַיָּקָם וַיָּטָס חִישׁ-קַל אָרְצָה.
וַיִּמְצָא אֶת פְּסִיכֵי בַּשָּׂדֶה, וַיֶאֱסֹף אֶת אֵד-הָעֲרָפֶל הַחוֹתֵל אֶת גּוּפָהּ, וַיְכַנְּסֵהוּ בַּחֲזָרָה אֶל-תּוֹךְ הַקֻּפְסָה; וַיְהִי הָאֵד לְמִשְׁחָה כְּמִקֹּדֶם.

------------------
וְזֶה דְבָרוֹ: “כִּי לֹא יִירַשׁ בֶּן הָאָמָהָ הַזֹּאת עִם בְּנִי”…
פָּנְתָה הָעֵדָה אֶל הֶחָכָם הֵזָּקֵן, הוּא שֶׁהִסְבִּיר לָהֶם מִקֹּדֶם אֶת הַמִּשְׁנָה, שֶׁיִּפְסוֹק הֲלָכָה.
וְהוּא נֶאֱנַח וַיֹּאמֶר: “שְׁאֵלָה הִיא, וְלֹא עַל-נְקַלָּה אֶפְתְּרֶנָּה.
אֲעַיֵּן בַּסְּפָרִים הַקְּדוֹשִׁים, אִוָּעֵץ עִם חֲכָמִים בְּעָרִים אֲחֵרוֹת, וְרַק אָז אֵדַע לְכַלְכֵּל דָּבָר”.

------------------
וְהַעַכְבְּרוֹשׁ שֶׁבַּלְּבָנָה חָדַל לְכַרְסֵם אֶת הַחֶבֶל; וְהַדַּיָּג הוֹרִיד אֶת הַחֶבֶל שֶׁלּוֹ עַד שֶּׁנָּגַע בַּיָּם, וְהוּא גָּרַר אֶת כָּל הַיָּם הֶעָמֹק הָלְאָה מֵעֵבֶר לָאִי בִּינְגְטַנְג, מֵעֵבֶר לִסִינְגַפּוּר, מֵעֵבֶר לְמַלַקָה, מֵעֵבֶר לְסֵלַנְגּוֹר, עַד שֶׁנִּתְעַרְבְּלָה הַדּוּגִית בַּשֵּׁנִית אֶל תּוֹךְ שֶׁפֶךְ נְהַר-פֵּרָק.
– קוּן? – שָׁאַל הַדַּיָּג שֶׁבַּלְּבָנָה.

------------------
הוּא לֹא כָרַת בְּרִית לֹא אִתִּי וְלֹא עִם כָּל כֶּלֶב הָגוּן אֲשֶׁר יָקוּם אַחֲרָי.” וְהוּא חָשַׂף אֶת שִׁנַּיו, וְאָמַר: “אִם אֵין אַתָּה טוֹב לַתִּינוֹק בְּעֵת שֶׁאֲנִי בַּמְּעָרָה, אֶרְדֹף אַחֲרֶיךָ לְעוֹלָם וּלְעוֹלְמֵי-עוֹלָמִים עַד שֶׁאֶתְפֹּשׂ אוֹתְךָ, וְאַךְ תִּפֹּל בְּיָדִי, אֲשַׁלַּח בְּךָ אֶת שִׁנַּי.
וְכֵן יַעֲשֶׂה כָּל כֶּלֶב הָגוּן הַקָּם אַחֲרַי.”
– אַה, – אָמְרָה הָאִשָּׁה, – חָתוּל חָכָם הוּא, אֲבָל אֵין חָכְמָתוֹ מַגַּעַת לְחָכְמַת הַכֶּלֶב."

------------------
– עַד חָמֵשׁ אַחַר הַצָּהֳרַיִם עֲשֵׂה אוֹתִי שׁוֹנֶה מִכָּל הַחַיוֹת שֶׁבָּעוֹלָם. 
קָפַץ נְקֵה מִמּוֹשָׁבוֹ עַל חֶלְקַת-חוֹל רְדוּדָה, וְהִרְעִים עָלָיו קוֹל: 
– לֶךְ-לְךָ! 
אָפֹר הָיָה וְצַמְרִי הָיָה וְגַאֲוַתוֹ הָיְתָה לְלֹא גְבוּל: הוּא רִקֵּד עַל שֶׁן-סֶלַע בְּטַבּוּר-אוֹסְטְרַלְיָה, הָלַךְ אֶל הָאֵל הַבֵּינוֹנִי נְקִינְג. 
הוּא הִגִּיעַ אֶל נְקִינְג בְּשָׁעָה שְׁמוֹנֶה אַחַר אֲרוּחַת-הַבֹּקֶר, וְאָמַר לוֹ: 

------------------
וְכָל בָּאֵי פֶּגֶשׁ אֵל-הַיָּם בְּרָמָה נָשְׂאוּ קִינָה, וְכָל אֶרֶץ-יָוָן וּמוֹשְׁבוֹתֶיהָ, בַּאֲשֶׁר הִגִּיעָה הַשְּׁמוּעָה, לֵב אֶחָד בָּכוּ וַיִּתְאַבָּלוּ. וּבְקוֹרִינְתְּ הֲמוֹנִים בְּרַעַם זָרְמוּ אֶל מוֹעֶצֶת-הָעִיר: “נְקָמָה בְּעַד הַנִּרְצָח, כִּפּוּרִים עַל מוֹתוֹ! דָּם תַּחַת דָּם!”

------------------
אִם תִּשְׂאִי פָּנַיִךְ אֲלֵיהֶן אוֹ תְּדַבְּרִי עִמָּן, צַעַר גָּדוֹל תָּמִיטִי עָלַי, וְאֶת נַפְשֵׁךְ תַּחֲרִיבִי".
וַתִּבְטַח פְּסִיכֵי לַעֲשׂוֹת כִּדְבַר-בַּעְלָהּ.

------------------
הוֹשִׁיטָה אֶת אֶצְבָּעָהּ וְלָחֲשָׁה חֶרֶשׁ אֶל אֵשֶׁת-הַפַּרְפָּר: – אִשָּׁה קְטַנָּה, בֹּאִי הֵנָּה! עָפָה אֵשֶׁת-הַפַּרְפָּר, וְהִיא כֻלָּהּ מַרְעֶדֶת, וְדָבְקָה בְּיָדָהּ הַלְּבָנָה שֶׁל בַּלְקִיס.
בַּלְקִיס הִרְכִּינָה אֶת רֹאשָׁהּ הַיָּפֶה וַתִּלְחַשׁ: – אִשָּׁה קְטַנָּה, הַאִם אַתְּ מַאֲמִינָה לַדְּבָרִים אֲשֶׁר זֶה אַךְ דִּבֵּר בַּעְלֵךְ?

------------------
אַךְ בְּטֶרֶם אוֹר-בֹּקֶר קָם הַבַּעַל וְנֶעְלָם; וְהִיא נִרְדְּמָה וַתִּישַׁן עוֹד.
וְלַמָּחֳרָת הִתְהַלְּכָה בָאַרְמוֹן, וְהִיא גְבֶרֶת בּוֹ, וְכָל חֶפְצָהּ יֵעָשֶׂה.
וְקוֹלוּת מְשָׁרְתִים וּמְשָׁרְתוֹת עוֹנִים לְשִׂיחָתָהּ וּשְׁאֵלוֹתֶיהָ, אַף מְזַמְּרִים וּמְנַגְּנִים לְפָנֶיהָ לְפִי בַקָּשָׁתָהּ.
אַךְ צֶלֶם-דְּמוּת שֶׁל דּוֹבְרִים וְעוֹשִׂים לֹא תִרְאֶה פְּסִיכֵי.

------------------
וְדִיאוֹנִיסוֹס הָאֵל הוֹפִיעַ עָלָיו מְעֻלַּף-נְהָרָה בֵּין גַּפְנֵי-הַכֶּרֶם, וַיֹּאמֶר לוֹ: "מָה אַתָּה צוֹעֵק אֵלַי? הַאִם לֹא אֵת אֲשֶׁר בִּקַּשְׁתָּ מִמֶּנִּי, נָתַתִּי לְךָ?" וַיִּתְחַנֵּן מִידַס: "קַח מִמֶּנִי אֶת מַתְּנָתְךָ, אֶת בִּרְכַּת מַגַּע-הַזָּהָב, כִּי קְלָלָה הִיא".
וַיֹּאמֶר דִּיאוֹנִיסוֹס: "אֵעָתֵר לְךָ גַּם הַפָּעַם.

------------------
קִבְּלוּ עַל עַצְמָן הַצִּפֳּרִים אֲשֶׁר בַּגָּן שֶׁלֹּא לְהַעֲלוֹת אָבָק וְלֹא לִסְתּוֹם הַצִּנּוֹרוֹת. אֲבָל יֵשׁ אֲשֶׁר בְּשַׁעֲשׁוּעֵיהֶן הֵן שׁוֹכְחוֹת לִקְחָן, וּמַתְחִילוֹת לְהַפְרִיחַ טִיט וְאָבָק; וְיָבוֹא הַקּוֹסֵם בִּכְבוֹדוֹ וּבְעַצְמוֹ, אוֹ יִשְׁלַח עוֹף חָכָם מִן הַצִּפֳּרִים, וְיַזְהִיר אוֹתָן שֶׁתֶּחְדַּלְנָה מִכָּךְ.

------------------
הִרְגִּישׁ יוֹנָתָן כִּי הָיְתָה רוּחַ אַחֶרֶת עִם הָאִינְדְּיָנִים וְכִי סַכָּנָה צְפוּיָה מֵהֶם לַמִּתְיַשְּׁבִים. אִם רוֹדְפֵי-הַשָּׁלוֹם שֶׁבָּאִינְדְּיָנִים נִפְתּוּ אַחַר הַבְטָחוֹת הָאַנְגְּלִים וְחָזְרוּ לְפִרְאִיּוּתָם, מַה יַעֲשׂוּ תַּלְמִידֵי “הַמֶּלֶךְ” טֶקּוֹמְסֶה וְ“הַנָּבִיא”?
יְדִידוּת שֶׁקָּנָה לוֹ יוֹנָתָן בֵּין הָאִינְדְּיָנִים, הָיְתָה לְהַצָּלָה לַיִּשּׁוּב הַלָּבָן. 
------------------
 וְאָמְנָם הוּא קוֹסֵם גָּדוֹל, קוֹסֵם אֲשֶׁר יָכֹל לִגְזֹל אֶת עֶצֶם אַרְמוֹנוֹ שֶׁל שְׁלֹמֹה בֶּן דָּוִד. לֵכְנָה לְשָׁלוֹם, בְּרִיּוֹת קְטַנּוֹת! וַיִּשַּׁק לְכַנְפֵי הַפַּרְפָּרִים וַיָּעוּפוּ לָהֶם.

------------------
מִסָּבִיב עוֹמְדִים הָאֲנָשִׁים, מִי בְּחָלוּק וּמִי בְּסָדִין, מְעִיל-גֶּבֶר עַל אִשָּׁה וּמְעִיל-יֶלֶד עַל גֶּבֶר.
בְּאֶפֶס-מַעֲשֶׂה הֵם עוֹמְדִים, מַחֲרִישִׁים לִרְאוֹת עֲמַל שָׁנָה שְׁלֵמָה שֶׁלָּהֶם, וְרַחֲמֵי שֶׁמֶשׁ וְגֶשֶׁם, נֶאֱכָלִים בְּלֶהָבָה בְּבַת-אַחַת.
כָּל הַפְּעֻלָּה מִתְרַכֶּזֶת בְּמָקוֹם אֶחָד.

------------------
שָׁמַע הַמֶּלֶךְ אֶת הַפַּרְפָּר הָאֶחָד אוֹמֵר אֶל בַּת-זוּגָתוֹ: – מִתְפַּלֵּא אָנֹכִי עַל חֻצְפָּתֵךְ בְּדַבְּרֵךְ אֵלַי כָּכָה. כְּלוּם אֵין אַתְּ יוֹדַעַת שֶׁאִלּוּ רָקַעְתִּי פַּעַם אַחַת בְּרַגְלִי, הָיָה כָל הָאַרְמוֹן שֶׁל שְׁלֹמֹה בֶן דָּוִד וְכָל הַגַּן הַזֶּה נֶעֱלָמִים בְּקוֹלוֹת וּבְרָקִים?

------------------
וַיִּשְׂמַח דִּיאוֹנִיסוֹס מְאֹד בִּרְאוֹתוֹ אֶת סִילֶנוֹס, כִּי דָאַג לוֹ פֶּן קָרָהוּ אָסוֹן.
וַיּוֹפַע דִּיאוֹנִיסוֹס אֶל מִידַס בְּכֶרֶם-הַקֹּדֶשׁ אֲשֶׁר לְיַד גִּנּוֹת-הַוְּרָדִים שֶׁל בֵּית-הַמֶּלֶךְ, וַיֹּאמֶר לוֹ: "אַתָּה הֵיטַבְתָּ עִם רַבִּי וִידִידִי סִילֶנוֹס.
"דַּבֵּר, וְאֶתֵּן שְׂכָרֶךָ".
נְבוּאַת עֹשֶׁר לְמִידַס 

------------------
וַתְּהִי תֵיאָה לְהִיפֶּרְיוֹן לְאִשָּׁה, וַתֵּלֶד לוֹ אֶת הֶלְיוֹס, אֵל-הַשֶּׁמֶשׁ, אֶת סֶלֶנֵי, אֵלַת-הַלְּבָנָה, וְאֶת אֵאוֹס, אֵלַת-הַשַּׁחַר וְרֻדַּת-הָאֶצְבָּעוֹת.
וּפוֹיְבֵּי הָרְתָה לְקוֹיוֹס וַתֵּלֶד לוֹ אֶת לֶטוֹ וְאֶת הֶקַּטֵּי, הִיא אֵם כָּל קוֹסֶמֶת וְעוֹשָה בִלְהָטִים.

------------------
וַיִּגְבֹּל פְּרוֹמֶתֵּיאוֹס עָפָר מִן הָאֲדָמָה, וַיָּצָר מִמֶּנּוּ צוּרָה כְּמַרְאֵה דְמוּת-הָאֵלִים.
וַיֵּלֶךְ אֶל כָּל חַיָּה וְחַיָּה, וַיִשְׁאַל מִכָּל אַחַת סְגֻלַּת-מְעַט מִמִּדָּתָהּ – נֶאֱמָנוּת מִן הַכֶּלֶב, עָרְמָה מִן הַשּׁוּעָל, רַעַבְתָנוּת מִן הַזְּאֵב, גְּבוּרָה מִן הָאֲרִי, עַזּוּת מִן הַנָּמֵר, כֹּחַ-חִקּוּי מִן הַקּוֹף, וְכֵן כֻּלָּם – וַיִּטַּע אֶת פֵּרוּרֵי-הַסְּגֻלּוֹת בְּתוֹךְ הַצּוּרָה אֲשֶׁר צָר.
אַף מַשֶּׁהוּ מֵאוֹר-הַכּוֹכָבִים חָפַן וְנָתַן בְּתוֹכָהּ.

------------------
– הוֹ אוֹיַבְתִּי וְאֵשֶׁת-אוֹיְבִי וְאֵם אוֹיְבִי, – אָמַר הֶחָתוּל, – קְחִי חוּט מִן הַחוּטִים שֶׁאַתְּ טוֹוָה, וְקִשְׁרִי אוֹתוֹ אֶל גַּלְגַּל הַמַּטְוֶה שֶׁלָּךְ, וְגָרְרִי אוֹתוֹ עַל פְּנֵי הָרִצְפָּה, וְאֶעֱשֶׂה כִּשּׁוּף אֲשֶׁר יַצְחִיק אֶת הַתִּינוֹק צְחוֹק גָּדוֹל, כְּשֵׁם שֶׁהוּא בּוֹכֶה עַכְשָׁו בְּכִי גָּדוֹל.
– כֵּן אֶעֱשֶׂה, – אָמְרָה הָאִשָּה, – כִּי אוֹבֶדֶת עֵצּה אֲנִי, אֲבָל לֹא אֹמַר לְךָ תּוֹדָה עַל זֹאת.

------------------
שׁוּב רָאִיתִי אֶת הַסֻּכָּה הַהִיא עוֹמֶדֶת בְּעֵינָהּ, בְּשָׁעָה שֶׁהַמִּגְדָּלוֹת הַמְּפֻסָּגִים וְהַמְּקֻמָּרִים מִכְּבָר הָיוּ לְאָבָק פּוֹרֵחַ, וְגַם בִּנְיָנִים חֲדָשִׁים שֶׁקָּמוּ עַל חָרְבוֹתֵיהֶם שֶׁל הַקּוֹדְמִים, הִתְחִילוּ מִתְפּוֹרְרִים וְכָלִים.
דּוֹמֶה, שִׁנֵּי-הַזְּמָן, הַשּׁוֹבְרוֹת כֹּל, מִשְׁתַּבְּרוֹת עַל אוֹתָהּ סֻכָּה סְכוּפָה, וְאֵין לָהֶן שְׁלִיטָה עָלֶיהָ.
כֵּן עָבְרוּ עוֹד כַּמָּה מְאוֹת-שָׁנָה, וְתָמִיד מָצָאתִי אוֹתוֹ הַדָּבָר.

------------------
וּבָעֵת הַהִיא הִתְהַלֵּךְ לְיַד אַפְרוֹדִיטֵי, וְנִלְוָה אֵלֶיהָ בְּמַסָּעֶיהָ בְּמֶרְכַּבְתָּהּ, הָרְתוּמָה לִשְׁמוֹנֶה יוֹנִים, בֵּן צָעִיר, אֵל-נַעַר, אֶרוֹס שְׁמוֹ, וְלוֹ כְנָפַיִם צַחוֹת אַךְ הֲפַכְפַּכּוֹת בְּגִוּוּנָן, פַּעַם מִצְטַלְהֲבוֹת לְזָהָב וּפַעַם מַאְדִּימוֹת עַד אַרְגָּמָן; אַשְׁפַּת-חִצִּים לְצִדּוֹ, וְקֶשֶׁת-זָהָב עַל זְרוֹעוֹ.

------------------
– עָשִׂיתִי כָּךְ לִיצוּר אַחֵר, שֶׁאָמַר כִּי הוּא צָב, וְלֹא הֶאֱמַנְתִּי לֹו, וְהוּא בֶּאֱמֶת הָיָה כָּזֶה וְהוּא טָבַל לְעֻמְקוֹ שֶׁל הָאֲמַזּוֹן הַמְּרֻפָּשׁ, וְשׁוּב לֹא יַעֲלֶה. וַאֲנִי אֵין לִי שׁוּם דָּבָר לֶאֱכֹל, וּסְבוּרַנִי, כִּי עָלֵינוּ לִמְצֹא לָנוּ מָעוֹן בְּמָקוֹם אַחֵר. הֵם פִּקְחִים מִדַּי לְגַבֵּי מִסְכֵּן כָּמוֹנִי פֹּה עַל גְּדוֹת נְהַר-אֲמַזּוֹן הַמְּרֻפָּש וְהַגּוֹעֵשׁ. 

------------------
וְלוּ בְכִיתֶם וּצְעַקְתֶּם אָז, כַּאֲשֶׁר קִדְּמוּנִי בְנֵי-אָדָם בִּתְהִלּוֹת וּמְנָחוֹת, וַיִּקְרָאוּנִי אַפְרוֹדִיטֵי הַחֲדָשָׁה, אוּלַי הֲפַגְתֶּם אֶת כַּעַס-הָאֵלִים.
אֲבָל עַתָּה, הַעֲלוּנִי, מְקֻשֶּׁטֶת כְּכַלָּה, אֶל רֹאשׁ-כֵּף הַצּוֹפֶה אֶל הַיָּם, וּבִמְנוּחַת-נֶפֶשׁ אֲחַכֶּה לְבַעְלִי וְגוֹרָלִי".

------------------
אָז יֹאכַל אוֹתָן וְאֶת הַוָּלָד אֲשֶׁר בְּבִטְנָן יָחַד; כִּי זֶה מַאֲכַל-תַּאֲוָה לוֹ".
וְשׁוּב הַבְּכִירַה בְּרַחֲמֵי-רֶשַׁע: "אֲחוֹתֵנוּ הָאֻמְלָלָה! אוֹי לְאָבִינוּ וְאִמֵּנוּ כִּי לְזֹאת יְלָדוּךְ! הַאִם לֹא הִגִּיד הַדִּבֵּר אֲשֶׁר לְאַפּוֹלוֹן, כִּי רַהַב-אֵימוֹת יִהְיֶה בַּעְלֵךְ? וְאַתְּ הִשְׁלֵית אֶת נַפְשֵׁךְ כִּי אַךְ טוֹב לָךְ בֵּין אֵלֶּה קוֹלוֹת-בְּלִי-גוּף וּבְחֵיק בַּעַל שׁוֹכֵן-אֹפֶל!"
פּסִיכֵי מוֹדָה כִּי עֵינֶיהָ לֹא רָאוּ אֶת בַּעְלָהּ 

------------------
רְאִיתֶם עַכָּבִישׁ-יְעָרִים קָטָן, יָרֹק, מְרַחֵף וְיוֹרֵד מֵעַל עֲנַף-עֵץ; וּמִגַּבּוֹ נִמְשָׁךְ חוּט-מֶשִׁי דַק הַמְּחַבְּרוֹ אֶל הֶעָנָף. יִקְרַב הָעַכָּבִישׁ אֶל הָאָרֶץ – יֶאֱרַךְ הַחוּט מֵאֲחוֹרָיו; יִתְרוֹמֵם הָעַכָּבִישׁ – יִקְצַר הַחוּט. כֵּן חִבֵּר קַו-הָאוֹר אֶת יַלְדַּת-הַזֹּהַר אֶל כּוֹכָבָהּ. כְּכֹל אֲשֶׁר הִתְרַחֲקָה מִן הַכּוֹכָב, כֵּן הָלַךְ חוּט הַכֶּסֶף הָלֹךְ וְאָרֹךְ, אַךְ לֹא פָג וְלֹא נִתָּק.

------------------
אוֹתוֹ כִּסּוּי-עוֹר מִמַּעַל לְרֹאשׁוֹ שֶׁל אָדָם – הֲרֵי אַף הוּא מִטְרִיָּה פְּרִימִיטִיבִית. אוּלַי מִטְרִיָּה רִאשׁוֹנָה בָּעוֹלָם, וְהִיא הוֹרָתָהּ שֶׁל אֹהֶל; כִּי הָאֹהֶל נוֹלַד בְּשָׁעָה שֶׁאֶחָד פִּקֵּחַ תָּקַע יְתֵדוֹת בִּקְצוֹת מִטְרִיַּת-עוֹר שֶׁלוֹ וְאָמַר: “זֶּה בֵּיתִי”. וּבַיִת מַמָּשׁ כֵּיצַד נוֹלַד? גַּם הוּא מִמִּטְרִיָּה; כִּי אֶחָד יוֹצֵר-קְדֵרוֹת טִיֵּל פַּעַם בְּגֶשֶׁם קָשֶׁה, נָטַל קְדֵרָה שֶׁבְּיָדוֹ, הֱרִימָהּ בִּמְהֻפָּךְ, וַעֲשָׂאָהּ מִטְרִיָּה לְהָגֵן עָלָיו. 
------------------
הֻשְׁמְעָה דֵעָה בְּמִשְׂרַד-הַחוּץ שֶׁלִי שֶׁיֵּשׁ לְהַרְשׁוֹת לַיְּהוּדִים לְהִתְכַּנֵּס שֵׁנִית בְּאֶרֶץ אֲבוֹתֵיהֶם, שֶׁיָּשׁוּבוּ וְיִהְיוּ לִמְדִינָה בֵּין הַמְּדִינוֹת…
הָמָן:
מָה?! שֶׁתִּהְיֶה לָהֶם מְדִינָה, עִם דֶּגֶל שֶׁלָּהֶם, וְצִי וְצָבָא שֶׁלָּהֶם, וְיַעַבְדוּ אַדְמָתָם, וְיוּכְלוּ לְהָגֵן עַל עַצְמָם? רַק לֹא זֹאת! רַק לֹא זֹאת!
אֲחַשְׁוֵרוֹשׁ:
מָה, אֵפוֹא, אַתָּה רוֹצֶה שֶׁיֵּעָשֶׂה בַּיְּהוּדִים?
הָמָן: (בַּחֲרִיקַת שִׁנַּיִם)

------------------
אָז הִכְנִיסוּ אֶת הָאִישׁ הַזָּר (טֶוָּרִי בֶּן טֶוָּרִים מִטֶוָּר) בִּבְרִית שֵׁבֶט טֶגּוּמֵי, כִּי הוּא הָיָה אִישׁ חֲמֻדוֹת וְלֹא זָכָר אֶת עִנְיַן הַטִּיט אֲשֶׁר שָׁמוּ בְּשַׂעֲרוֹתָיו הַגְּבִירוֹת מִבְּנוֹת תְּקוּפַת הָאֶבֶן הַחֲדָשָׁה.
וְאוּלָם מֵאָז ועד הַיּוֹם הַזֶּה (כְּפִי שֶׁאֲנִי מְשָׁעֵר, הַכֹּל בִּגְלַל טָפִי זוֹ) מְעַטּוֹת הֵן הַיְּלָדוֹת הָאוֹהֲבוֹת לִלְמוֹד קְרִיאָה וּכְתִיבָה.
רֻבָּן מְבַכְּרוֹת לָהֶן לְצַיֵּר תְּמוּנוֹת וּלְשַׂחֵק עִם אַבָּא שֶׁלָּהֶן – מַמָּשׁ כְּמוֹ טָפִי.
------------------
וְהוּא הֵרִיעַ בִּתְרוּעָה כְּלַפֵּי דוֹדָתוֹ הָרְחָבָה, הַהִפּוֹפַּטּוֹמִיָּה, וְנָשַׁף בּוּעוֹת אֶל תּוֹךְ אָזְנָהּ, מִדֵּי נַמְנְמָהּ בְתוֹךְ הַמַּיִם לְאַחַר סְעֻדּוֹתֶיהָ; אֲבָל לְעוֹלָם לּא הִנִּיחַ לְשׁוּם בְּרִיָּה לָגַעַת לְרָעָה בְּעוֹף הַקּוֹלוֹקוֹלוֹ.

------------------
הַמֵּרַקֶּדֶת בַּתֹּהוּ 
קַדְמוֹנִית לְכָל קְדוּמִים הָיְתָה אֶבְרִינוֹמָה.
עֵירֹם עָלְתָה מִתֹּהוֹ, וְלֹא יָדְעָה אִם הִיא נָעָה וְאִם הִיא נָחָה, כִּי הַכֹּל עִרְבּוּבְיָה וַעֲרָפֶל מִסָּבִיב לָּהּ.
אַךְ מִתַּחְתֶּיהָ הִתְחוֹלְלָה מְצוּלַת-מָיִם.
וַתְּרַקֵּד אֶבְרִינוֹמָה עַל פְּנֵי גַּלֵּי-הַמְּצוּלָה.
הִיא מִתְנוֹעַעַת בְּרִקּוּדָהּ, וַיָּקָם רוּחַ מֵאֲחוֹרֶיהָ – זֶה רוּחַ-הַצָּפוֹן, בּוֹרִיאַס.
וַתִּשְׂמַח אֶבְרִינוֹמָה, כִּי אָמְרָה: "הִנֵּה חָדָשׁ עִמִּי, וְהוּא יַעַזְרֵנִי לַעֲשׂוֹת עוֹלָם".

------------------
אָמַר הַפַּרְפָּר: הוּא שָׁמַע מַה שֶּׁאָמַרְתִּי? כְּמוּבָן, שָׁמַע. נִתְכַּוַּנְתִּי שֶׁיִּשְׁמַע!
– וּמַה אָמַר שְׁלֹמֹה? הוֹי, מָה אָמַר.

------------------
וְשׁוּב הִתְכַּנְּסוּת לְמַחֲצִית הַתָּכְנִית הַשְּׁנִיָּה, אֲשֶׁר כָּלְלָה תִּשְׁלֹבֶת שֶׁל זִמְרָה וְדִקְלוּם, וְרִקּוּד בְּלִוּוּי חֲלִילִים וְאַקּוֹרְדִּיּוֹן.

------------------
גּוֹאֲלִי, אֲשֶׁר בְּכָל הֱיוֹתִי שְׂרוּט פְּצָעִים, נְגוּעַ יִסּוּרִים וְיֵאוּשׁ, קְדוּר סְעָרוֹת, שְׁסוּעַ נִגּוּדִים, סְפֵקוֹת וְלִקּוּיִים, תָּמִיד רִפֵּאתַנִי וַתּוֹצִיאֵנִי לְדַרְכִּי שָׁלֵם, עָגֹל, גִּבּוֹר וְקוֹרֵן; אַתָּה, עֵדוּת אֲשֶׁר בִּקְרָבַי, וְשָׁלוֹם רָחוּשׁ לִי מִכּוֹכָבִים מֵרָחוֹק, עָזְרֵנִי בְּעֵת שָׁקְעִי, עֲנֵנִי אַךְ הַפָּעַם, וִיעֹרַב דָּמִי עִם דַּם פְּלִשְׁתִּים, בְּטֶרֶם אֶגְוַע וְאֵינֶנִּי.

------------------
זֶה הָיָה בַּזְּמַן שֶׁהַמַּיִם כִּסּוּ אוֹתָהּ כָּלִיל, טֶרֶם נִרְאֲתָה הַיַּבָּשָׁה. נִתְרוֹמְמָה וְעָלְתָה הַיַּבָּשָׁה בְּצַו אֱלֹהִי – הִרְגִּישׁ כּוֹכַב-הַלֶּכֶת שֶׁלָּנוּ וְהִנֵּה הוּא עָלוּב: הֵן שֻׁנָּה מַרְאֵה-פָּנָיו מִן יָרֹק אֶל צְהַבְהַב-שְׁחַמְחַם. אָז לָקַח דְּלָיִים שֶׁל אֲוִיר מְחֻמַּם-שֶׁמֶשׁ, שָׁאַב מַיִם מִמְּקוֹר הָאוֹקְיָנוֹס הַגָּדוֹל, וְהִשְׁקָה אֶת פְּנֵי אַדְמָתוֹ. 
------------------
גֵּיאָה, אֲדָמָה-אֵם הַיְּשִׁישָׁה, נָתְנָה לְהֶרָה עֵץ אֲשֶׁר תַּפּוּחָיו זָהָב טָהוֹר.
מִקֵּץ-יָמִים נִמְצָא אֶת הָעֵץ נָטוּעַ בְּפַרְדֵּס-הֶרָה אֲשֶׁר מַעֲרָבָה לְהַר-אַטְלַס; וְהֶסְפֶּרִידוֹת, בְּנוֹת-הָעֶרֶב, נוֹטְרוֹת הַפַּרְדֵּס, וּדְרָקוֹן רוֹבֵץ לְרַגְלֵי-הָעֵץ, פֶּן יָבוֹא אִישׁ וְיִשׁדֹּד מִפִּרְיוֹ.

הַרְבֵּה שֵׁמוֹת הָיוּ לְהֶרָה לִפְנֵי כְלוּלוֹתֶיהָ.

------------------
בִּרְאוֹת בְּרִיגְהַם יוֹנְג נְשִׂיאָם אֶת הָאָרֶץ וְאֶת שׁוֹמְמוּתָהּ, וּבְטַעֲמוֹ מִן הַמַּיִם הַמְּלוּחִים הַמַּכְסִיפִים תַּחַת שָׁמֶיהָ, זָכַר אֶת כְּנַעַן הַקְּדוּמָה וְאֶת יָם-הַמֶּלַח הַנּוֹצֵץ בְּקַרְקָעִיתָהּ, וְאֶת הַשְּׁבָטִים זָכַר אֲשֶׁר מָצְאוּ שָׁם מְנוּחָה מִמַּסְעוֹתֵיהֶם בַּמִּדְבָּר. וַיִּנְעָץ אֶת מַקְלוֹ בַּעֲפַר-הַחוֹלוֹת וַיִּקְרָא בְּקוֹל: “פֹּה נִבְנֶה לָנוּ עִיר וּמִקְדָּשׁ לֵאלֹהִים!”

------------------
בַּמֶּה יָקְרָה אֵשׁ-הָאָח מִפְּאֵר אוֹלִימְפּוֹס וּבְסוֹד זֶאוּס הֻחְלַט לָתֵת לְדִיאוֹנִיסוֹס מָקוֹם אֶל שֻׁלְחַן גְּדוֹלֵי-הָאֵלִים בְּאוֹלִימְפּוֹס; כִּי רָאוּ הָאֵלִים אֶת פָּרָשַׁת-יְקָר דִּיאוֹנִיסוֹס בְּמוֹשְׁבוֹת-אָדָם וְאֶת עָצְמַת כֹּחַ-יֵינוֹ.
וְאֵצֶל שֻׁלְחַן הַגְּדוֹלִים בְּאוֹלִימְפּוֹס שְׁנֵים-עָשָׂר כִּסְאוֹת-זָהָב, וְהַכִּסֵּא הַשְּׁנֵים-עָשָׂר קִנְיָן לְהֶרְמֶס הַשַּׁגְרִיר.

------------------
נָתְנָה לוֹ אַפְרוֹדִיטֵי שַׁי: זֵר חָרוּז מֵאֲבָנִים טוֹבוֹת.
אֶת הַזֵּר הַזֶּה נָתַן דִּיאוֹנִיסוֹס אַחֲרֵי-כֵן לְאָרִיאַדְנֵי, אִשָּׁה אֲשֶׁר אָהָב; וְכַאֲשֶׁר מֵתָה אָרִיאַדְנֵי, קָבַע אֶת הַזֵּר בֵּין הַכּוֹכָבִים.
זֶה זֵר-אָרִיאַדְנֵי, אֲשֶׁר נִרְאֵהוּ מִתְעַגֵּל בִּשְׁמֵי-הַלַּיְלָה הַבְּהִירִים, מַבְרִיק בְּלֶשֶׁם, שְׁבוֹ וּבָרֶקֶת.

------------------
וּבְטַיֵּל הַקּוֹסֵם בְּחַדְרֵי הֵיכָלוֹ, הָיוּ כָל הַצִּפֳּרִים מִתְעוֹרְרוֹת לוֹמַר שִׁירָה לְכֹחוֹ וְחָכְמָתוֹ וַהֲדָרוֹ שֶׁל הַקּוֹסֵם הַמְּחַיֶּה אוֹתָן. וַחֲדָר-עֲלִיָּה הָיָה לַקּוֹסֵם, עֶלְיוֹן עַל עֶלְיוֹנִים, בּוֹ הָיָה נוֹהֵג לְהִתְבּוֹדֵד. וְכֵוָן שֶׁהָיָה נִכְנָס לְשָׁם, הָיָה יוֹשֵׁב לְבַדּוֹ עִם חָכְמָתוֹ, כְּמוֹ שֶׁהָיָה יוֹשֵׁב קוֹדֶם עֲשִׂיַּת הַהֵיכָל.
וְגַם בִּהְיוֹתוֹ בַחֲדַר-עֲלִיָּה זֶה, לֹא יַעֲזוֹב הַצִּפֳּרִים וְהַחֲדָרִים הַתַּחְתּוֹנִים שֶׁבַּהֵיכָל. 
------------------
וּדְעִי כִּי אֵל אָנֹכִי, וְלֹא הַנָּחוּת בָּאֵלִים".
וַתִּבָּהֵל יוֹ מִפְּנֵי הַזָּר, הַמַּצִּיעַ לָהּ עֶזְרָה לֹא-בֻקָּשָׁה, וַתָּחֶל לִבְרוֹחַ מִפָּנָיו.
וַיִּפְרֹשׂ זֶאוּס עֲנָנָה גְדוֹלָה מֵעַל לֵב-הַשָּׂדֶה, וַיַּשֵּׂג אֶת הַנַּעֲרָה תַּחַת חֻפַּת-הָעֲנָנָה, וַיְהִי עִמָּהּ.
וְהֶרָה אֵשֶׁת-זֶאוּס הִשְׁקִיפָה מִמָּרוֹם, וַתֵּרֶא וְהִנֵּה כָל הַשָּׂדֶה אוֹר, וְרַק בְּמָקוֹם אֶחָד פְּרוּשָׂה עֲנָנָה.

------------------
וְנֶפֶשׁ-הַמְּשׁוֹרֵר – עֶלֶץ וּנְהָרָה, כִּי אַפּוֹלוֹן, אֵל-הַזִּמְרָה, מְפַעֵם נִשְׁמָתוֹ בְּמִלָּה-וּמַנְגִּינָה. וּכְבָר אֶצְבְּעוֹתָיו פּוֹרְטוֹת עַל רֹאשׁ מַקֵּל-הַטִּיוּל שֶׁבִּימִינוֹ, כְּאִלּוּ הָיָה זֶה הַנֵּבֶל, מִסְגַּרְתּוֹ אַלְגֹּם, וַעֲטִיפָתוֹ מִבַּחוּץ – בַּד רְקוּם-כֶּסֶף, הֶחָבוּק תַּחַת זְרוֹעוֹ.

------------------
לְהַכִּיר אֶת אֲשֶׁר חָשׁוּב וִיסוֹדִי וּמַמָּשִׁי בְּיֵשׁוּתוֹ כִּיצוּר-אָדָם בְּתֵבֵל: קְדֻשַּׁת-הַחַיִּים וּמַעֲלַת-הַשָּׁלוֹם – שֶׁאִבּוּד נֶפֶשׁ אַחַת הוּא מִעוּט הַפָּנִים הָאֱלֹהִיִּים אֲשֶׁר לְתֵבֵל, וְקִיּוּם נֶפֶשׁ אַחַת הוּא תּוֹסֶפֶת-בִּנְיָן לַעֲשִׁירוּתָהּ הָאֲצִילִית שֶׁל הַהֲוָיָה כֻּלָּהּ; קֶשֶׁר הַדּוֹרוֹת וְהַכִּבּוּד הַהֲדָדִי בֵּינֵיהֶם, שֶׁהֵם חַיֶּיהָ וְאֹרֶךְ-יָמֶיהָ שֶׁל מִשְׁפָּחָה וְאֻמָּה, וְהֵם הֶעָרָבִים לְנִצְחִיּוּתָם וְהָאְדָּרָתָם שֶׁל הֶשֵּׂגֵי חָכְמָה וִיצִירָה אֲשֶׁר
------------------
וְקוֹדֵר, נֶאֱמָן וְרַךְ הוּא הַצָּפוֹן…
וְעוֹד פְּסוּקִים כָּאֵלֶּה, נוֹשְׁמִים מֹתֶק וּזְהַב-שֶׁמֶשׁ עֲלֵי עֵשֶׂב.
(חוּץ מֵחֲלִיפוֹת וּבְגָדִים, מָכְרוּ שָׁם, עַל פִּי הַזְמָנוֹת דֹּאַר, גַּ
הַנְּעָרִים מַשְׁוִים אֶת מִינֵי הַסְּחוֹרָה עִם הַכָּתוּב בַּהַזְמָנָה, וְעוֹבְרִים עַל חֶשְׁבּוֹן-הַכֶּסֶף הָרָשׁוּם בָּהּ, לִרְאוֹת שֶׁהוּא נָכוֹן. אָז הֵם אוֹרְזִים אֶת הַסְּחוֹרָה בְּקֻפְסָה, מַדְבִּיקִים לָהּ פִּתְקָה עִם כְּתֹבֶת, וְקוֹשְׁרִים אוֹתָהּ בְּחֶבֶל. 
------------------
אֶלֶף הַפְּתָנִים הָעֲבֻתִּים, אֲשֶׁר לְטִיפוֹן תַּחַת רַגְלַיִם, הִתְפַּתְּלוּ מִסָּבִיב לְזֶאוּס וְלָפְתוּ אֶת כָּל גּוּפוֹ בְּחָזְקָה.
וִידֵי טִיפוֹן הוֹצִיאוּ מִיַּד זֶאוּס אֶת מַגַּל-הַצֹּר, וּבַמַּכְשִׁיר הַזֶּה נִקֵּר הַדְּרָקוֹן אֶת הַגִּידִים מִזְּרוֹעוֹת הָאֵל וְרַגְלָיו.
וַיִּמְשֹׁךְ הַדְּרָקוֹן טִיפוֹן אֶת זֶאוּס אֶל הַמְּעָרָה, הַנִּקְרֵאת שַׂק-הָעוֹר, אֲשֶׁר בְּקִילִיקְיָה.

------------------
כְּסֻיּוֹת-הַגֶּשֶׁם עַצְמָן מְעִידוֹת עַל קִבּוּץ-גָּלֻיּוֹת. הִנֵּה – אֲרִיג-נַיְלוֹן, שָׁקוּף-יְרַקְרַק עַל שְׁכֶם נַעֲרָה, הִנֵּה כּוֹבַע מַבְרִיק כְּעֵין הָאַלּוּמִינְיוּם; שָׁם אִשָּׁה עֲטוּפָה מִטְפַּחַת גְּדוֹלָה, עֲקֻדַּת שְׁחוֹר וִירוֹק, וְשָׁם גֶּבֶר מְכֻרְבָּל בִּמְעִיל-חֹרֶף מְמֻרְטָט; הֲרֵי בַּרְדַּס-גּוּמִי לְרֹאשׁ הָאֶחָד, וְשֵׁנִי חוֹפֵז-בְּלֶכְתּוֹ נוֹשֵׂא כִּסּוּי-עוֹר בְּרָמָה בִּזְרוֹעוֹתָיו. וּפֹה וָשָׁם – מִטְרִיָּה אֲשֶׁר כָּמוֹהָ כְּאֶפֶס מוּל עֶבְרַת הַמַּיִם הַמְּטַפְּחִים.

------------------
גּוֹבֵי-הַמִּסִּים שֶׁלִי מְסַפְּרִים כִּי כַּמָּה מֵאוֹת יְהוּדִים הִתְנַחֲלוּ עַל גְּבוּל מָדַי וְהֵם רוֹאִים בְּרָכָה בְּחִטָּה וִירָקוֹת וְזֵיתִים, וְהֵם מְשַׁלְּמִים מִסֵּיהֶם בְּעִתָּם.
הָמָן:
זֹאת הִיא הַצָּרָה! חוֹטְפִים הֵם לְעַצְמָם אֶת כָּל אֶרֶץ פָּרַס הַחֲמוּדָה, וְגַם אֶת מָדַי יִקְחוּ וְכָל יֶתֶר הַמְּדִינוֹת… הֲרֵי בְּכָל מָקוֹם הֵם רוֹחֲשִׁים… יֶשְׁנוֹ עַם מְפֻזָּר וּמְפֹרָד…
אֲחַשְׁוֵרוֹשׁ:

------------------
הַמְּשׁוֹרֵר הִרְכִּין אֶת רֹאשׁוֹ-מַלְכוּת, סָקַר אֶת הַחַרְזָן הַמָּךְ, חָקֹר וּבָחֹן אוֹתוֹ עַד-תַּכְלִית. וּבוֹ בָּרֶגַע הִרְגִּישׁ כִּי עֵין-אֱלֹהִים עָלָיו וְעַל שִׁירָתוֹ, חוֹדֶרֶת וּבוֹחֶנֶת אוֹתָם לִפְנַי-וְלִפְנִים.
רָנֵּי-מַעְלָה זָעֲמוּ אֶת הַיְּצוּר הַמּוּזָר אֲשֶׁר נָפַל בְּמַקְהֲלוֹתָם. וְאוּלָם הַמְּשׁוֹרֵר, קְרוּץ-הָאֲדָמָה, הִכִּיר אֶת אָחִיו, עָפָר כַּעֲפָרוֹ, וְגַם אֶת נַפְשׁוֹ הִכִּיר.

------------------
– מַה לִי וְלָהֵם – אָמַר הֶחָתוּל, – יֵש לִי מְקוֹמִי בְּתוֹךְ הַמְּעָרָה אֵצֶל הָאֵשׁ, וְיֵשׁ לִי חֲלָבִי הֶחָם וְהַלָּבָן שָׁלֹשׁ פְּעָמִים בְּכֹל יוֹם, וְלֹא אִכְפַּת לִי מַה יַעֲשׂוּ הָאִישׁ וְהַכֶּלֶב.
אוֹתוֹ עֶרֶב, כְּבוֹא הָאִישׁ וְהַכֶּלֶב אֶל תּוֹךְ הַמְּעָרָה, סִפְּרָה לָהֶם הָאִשָּׁה אֶת הַבְּרִית אֲשֶׁר כָּרְתָה עִם הֶחָתוּל; וְהֶחָתוּל יָשַׁב לוֹ עַל-יַד הָאֵשׁ וְחִיֵּךְ.
אָמַר הָאִישׁ: “כֵּן, אֲבָל הוּא לֹא כָרַת בְּרִית לֹא עִמִּי, וְלֹא עִם כָּל אִישׁ הָגוּן הַקָּם אַחֲרַי”.

------------------
וַתִּקְרָא לָאֵיתָנִים – טִיטָנִים.
מַדּוּחֵי אוֹפְיוֹן 
וַתֵּלֶךְ אֶבְרִינוֹמָה, וַתִּתְיַשֵּׁב בְּרֹאשׁ הַר-הַקֹּדֶשׁ, הַר-אוֹלִימְפּוּס.
וְאוֹפְיוֹן הַצִּפְעוֹנִי הָלַךְ אַחֲרֶיהָ וַיֵּשֶׁב עִמָּהּ.
אַךְ לֹא הָיָה שָׁלוֹם בֵּין אֶבְרִינוֹמָה וּבֵין הַצִּפְעוֹנִי, כִּי הוּא הִתְפָּאֵר: "בְּכֹחִי-אֲנִי עָשִׂיתִי אֶת הָעוֹלָם".

------------------
וְנֶפֶשׁ-הַכִּנּוֹר רִנְּנָה תַּחַת יָדוֹ, וְנָתְנָה לוֹ צְלִילִים כְּחוּטֵי-זָהָב דַּקִּים שֶׁבְּדַקִּים, נִמְתָּחִים וְנִשְׁזָרִים בְּפַחֲזוּת בָּאֲוִיר, וְקוֹל-זָהָב מִשְׁתַּפֵּךְ כְּמוֹ נָהָר אֲשֶׁר עַנְנֵי הַשְּׁקִיעָה מְצַבְּעִים אוֹתוֹ שְׁלוּלִיּוֹת אַרְגָּמָן, וְיֵשׁ מִתְגַּלְגֵּל בְּגִבְעוֹת-פָּז כְּגַלֵּי אֲגַם סָעוּר בִּשְׁעַת הַצָּהֳרָיִם.

------------------
אֵין מָקוֹם אֲשֶׁר זָרְחָה עָלָיו הַשֶּׁמֶשׁ וַיִקַבֵּל אֶת לֶטוֹ בְּלִדְתָּהּ 
וַיִּוָּדַע הַדָּבָר לְהֶרָה; וַתַּשְׁבַּע אֶת כָּל הַמְּקוֹמוֹת אֲשֶׁר זָרְחָה עֲלֵיהֶם הַשֶּׁמֶשׁ, כִּי לֹא יִתְּנוּ מוֹשָׁב אוֹ מִשְׁכָּב לְלֶטוֹ בּכָרְעָהּ לָלֶדֶת.
וַתְּהִי לֶטוֹ נוֹדֶדֶת עַל פְּנֵי כָּל הָעוֹלָם, לִמְצֹא מָקוֹם אֲשֶׁר תֵּלֶד בּוֹ.

------------------
– עֲשֵׂה קֶסֶם, פַּאוּ-אַמָּה, לְהוֹכִיחַ כִּי בֶּאֱמֶת אַתָּה רַב-חֲשִׁיבוּת.
פַּאוּ-אַמָּה גִלְגֵּל בְּעֵינָיו וְנִעֲנַע רַגְלָיו, אֲבָל לֹא יָכֹל אֶלָּא לְהַגְעִישׁ אֶת הַיָּם, מִפְּנֵי שֶׁאַף-עַל-פִּי שֶׁהָיָה סַרְטָן-מֶלֶךְ, לֹא הָיָה אֶלָּא סַרְטָן, וּזְקַן-הָאַשָּׁפִים צָחַק וְאָמַר:

------------------
לֹא הָיָה זֶה כִּשׁוּף בְּשִׁיר, חֲבִיבַי וַאֲהוּבַי, כִּי אִם כִּשׁוּף-חֶרֶשׁ, וְסוֹף-סוֹף נֶעֶשְׂתָה הַמְּעָרָה כָּל-כַּךְ חֲרִישִׁית עַד שֶׁזָּחַל וְיָצָא בֶּן-עַכְבָּר פָּעוּט-קְטַנְטַן מִתּוֹךְ פִּנָּה וְרָץ עַל פְּנֵי הָרִצְפָּה.
– הוֹ אוֹיַבְתִּי וְאֵשֶׁת-אוֹיְבִי וְאֵם אוֹיְבִי, הַאִם עַכְבָּר קָטָן זֶה הוּא חֵלֶק מִן הַכִּשׁוּף שֶׁלָּךְ?

------------------
כָּל-עוֹד לֹא נֶחֱרַת שֵׁם-הַנְּקֻדָּה בַּמַּפּוֹת, אֶפְשָׁר לָהֶם לְאַנְשֵׁי-הַוַּעַד לְוַתֵּר עַל מִדּוֹתֵיהֶם וּלְהַנִּיחַ הַשֵּׁם כְּקַדְמוּתוֹ.
וְאָמְרוּ חֲזַ"ל: “אַשְׁרֵי הַדּוֹר שֶׁהַגְּדוֹלִים נִשְׁמָעִים לַקְּטַנִּים”…
וְהַשֵּׁם שֶׁלַח, מַה יְּהֵא עָלָיו? כְּשֶׁהוּא לְעַצְמוֹ נָאֶה הוּא; וּמַה-גַּם שֶׁהוּא מְרַמֵּז עַל הַכָּתוּב בִּנְחֶמְיָה: “… בְּאַחַת יָדוֹ עֹשֶׂה בַמְּלָאכָה, וְאַחַת מַחֲזֶקֶת הַשָּׁלַח”.

------------------
בִּנְפֹל מִבְצַר-דִּיטְרוֹיט בְּיַד הָאַנְגְּלִים, הָיָה יוֹנָתָן רִאשׁוֹן לִלְמֹד אֶת הַחֲדָשָׁה מִפִּי רֵעָיו הָאִינְדְּיָנִים, וְהוּא אָץ מִכְּפָר אֶל כְּפָר, מֵחַוָּה אֶל חַוָּה, לְהַזְהִיר אֶת הַמִּתְיַשְּׁבִים. בְּהִוָּדַע לוֹ כִּי מַחֲנֶה שֶׁל אִינְדְּיָנִים מִתְכַּוֵּן לַעֲרֹךְ טֶבַח בְּמַנְסְפִילְד, רָץ דֶּרֶךְ שְׁלשִׁים מִיל עַד מַאוּנְט וֶרְנוֹן (אוֹהַיוֹ), שֶׁשָּׁם חֵיל-מַצָּב שֶׁל חַיָּלֵי אַרְצוֹת-הַבְּרִית, שֶׁיָּבוֹאוּ וְיָגֵנּוּ עַל הָעֲיָרָה הָעוֹמֶדֶת בְּסַכָּנָה. 
------------------
שֶׁנֶּאֱמַר: וִידַעְתֶּם כִּי אֲנִי ה' בְּפִתְחִי אֶת קִבְרוֹתֵיכֶם. בְּמַעֲרָבָא אָמְרוּ: אַף מַפְתֵּחַ שֶׁל פַּרְנָסָה, שֶׁנֶּאֱמַר: פּוֹתֵחַ אֶת יָדֶךָ וּמַשְׂבִּיעַ לְכָל חַי רָצוֹן. וְרַבִּי יוֹחָנָן, מַאי טַעֲמָא לָא קָא חֲשֵׁב לֵיהּ לְהָא? אָמַר לְךָ רַבִּי יוֹחָנָן: גְּשָׁמִים הַיְנוּ פַּרְנָסָה”.

------------------
– הוּא בָא וּבְיָדוֹ תְמוּנָה נוֹרָאָה – אָמַר רֹאשׁ הָאַלּוּפִים, – תְּמוּנָה שֶׁהֶרְאֲתָה אוֹתְךָ מְדֻקָּר כֻּלְּךָ חֲנִיתוֹת.
– אוּלַי מוּטָב שֶׁאֲבָאֵר, כִּי אֲנִי הִיא שֶׁנָּתַתִּי לוֹ אֶת הַתְּמוּנָה הַהִיא, – אָמְרָה טָפִי, וְלֹא הִרְגִּישָׁה עַצְמָהּ בְּטוֹב כָּל-עִקָּר.
– אֶת! – אָמַר כָּל שֵׁבֶט טֶגּוּמֵי בְּבַת אֶחָת.
– בְּרִיָּה-פְּעוּטָה בַּת-בְּלִי-נִמּוּס-הָרְאוּיָה-לַמַּלְקוֹת! אָתְּ?

------------------
אָז יַחְפֹּז הַמְּשׁוֹרֵר, וַיִּקְרַע מֵעַל הַחַרְזָן אֶת לְבוּשׁ-הַסְּחָבוֹת הָעוֹטֵף אֶת זֶה. הִטַּפְטֵף כְּעֵין טִפְטוּף-כֶּסֶף מָהִיר מִן הֶחָלוּק הַזַּךְ אֲשֶׁר הָיָה חָבוּי מִתַּחַת לַסְּחָבוֹת. וְאֶל הַחַרְזָן הָיָה דְבַר הַמְּשׁוֹרֵר, לֵאמֹר:
“הֵיטַבְתָּ אֱרוֹג בֶּגֶד-חַיֶּיךָ מֵאֱרָגְךָ בֶּגֶד-שִׁירֶיךָ!”

------------------
הָאִישׁ הַזָּר מַהֵר וְרָץ כַּמָּה מִילִים, וּבְיָדוֹ אוֹתָהּ תְּמוּנָה, וְעַל פִּי מִקְרֶה בִּלְבַד מָצָא אֶת טֶשּׁוּמֵי עוֹמֶדֶת פֶּתַח מְעָרָתָהּ בְּשִׂיחָה עִם עוֹד כַּמָּה גְבִירוֹת מִבְּנוֹת תְּקוּפַת הָאֶבֶן הַחֲדָשָׁה, שֶׁבָּאוּ לְשֵׁם מִשְׁתֶּה קָדוּם, כַּנָּהוּג בְּאוֹתָם הַיָּמִים הַקְּדוּמִים.
טָפִי הָיְתָה דוּמָה מְאֹד לְטֶשּׁוּמֵי, בְּיִחוּד בָּעֵינַיִם וּבַחֵלֶק הָעֶלְיוֹן שֶׁל הַפָּנִים, וְעַל כֵּן חִיֵּךְ הַזָּר, וּמָסַר אֶת קְלִפַּת-הַלִּבְנֶה לְטֶשּׁוּמֵי.

------------------
מִיָּד שָׁכַח שְׁלֹמֹה הַמְּרוֹרוֹת אֲשֶׁר הִשְׂבִּיעוּהוּ תְּשַׁע מֵאוֹת וְתִשְׁעִים וָתֵשָׁע נָשָׁיו, וַיִּצְחַק, עַד שֶׁנּוֹעַ הִתְנוֹעֵעַ עֵץ-הַכֹּפֶר, עַל הַפַּרְפָּר הַמִּתְפָּאֵר. וַיּוֹשֶׁט אֶת אֶצְבָּעוֹ, וַיֹּאמַר: " גֶּבֶר קָטָן, בֹּא הֵנָּה."

------------------
עַל-פִּי פְרַנְסִיס תּוֹמְפְּסוֹן 
דֶּרֶךְ שַׁעֲרֵי-כַּדְכֹּד עָבַר הַמְּשׁוֹרֵר, עֵינָיו נוֹזְלוֹת נֹגַהּ, לְרֹאשׁוֹ כְּלִיל-וְרָדִים וְאַדַּרְתּוֹ – אַרְגְּמַן-מַלְכוּת. מֵעַל רֹאשׁוֹ רִחֲפָה חֻפָּה, דְּמוּת רָקִיעַ הוֹמֶה אֲשֶׁר חַמּוֹת, לְבָנוֹת וּמַזָּרוֹת מְהַלְּכִים בּוֹ וְחָגִים בְּמָחוֹל. וְהָרִצְפָּה, דָּרַךְ עָלֶיהָ, הָיְתָה רַכָּה בְּשִׁלְפֵי-דֶשֶׁא עַלִּיזֵי-צֶבַע וַעֲדִינֵי-בֹּשֶׂם, אֵלּוּ נְשָׁמוֹת הָעֲתִידוֹת לְהִוָּלֵד.

------------------
הֶחָתוּל הָלַךְ אַחֲרֶיהָ וְהִתְחַבֵּא כְמִקֹּדֶם; וְהַכֹּל הָיָה כְּמוֹ מִקֹּדֶם, וְהֶחָתוּל אָמַר אוֹתָם הַדְּבָרִים שֶׁאָמַר מִקֹּדֶם; וּלְאַחַר שֶׁהִבְטִיחָה פָּרַת-הַבָּר לָתֵת אֶת חֲלָבָהּ לָאִשָּה בְּכָל יוֹם חַלֵף הָעֵשֶׂב הַנִּפְלָא, שָׁב הֶחָתוּל אֶל יַעֲרוֹת-הֶפְּרָאִים הָרְטֻבִּים, כְּשֶׁהוּא הוֹלֵךְ בָּדָד בְּדַרְכּוֹ וּמְנַעֲנֵעַ בִּזְנָבוֹ.

------------------
מִבְּשָׂרִי יָדַעְתִּי אֶת עִנּוּיֵי הָאָנוּס, וְהָאִישׁ הַזֶּה גַם אָנוּס וְגַם גֵּר הוּא, וּמִשׁנֵה יִסּוּרִים יְקַבֵּל עָלָיו בְּאַהֲבָה עַל נֶאֱמָנוּתוֹ לְקָדְשֵׁי יִשְׂרָאֵל.
אֲשֶׁר לְאֹנֶס “וָחַי בָּהֶם” כְּתִיב, וְלֹא שֶׁיָּמוּת בָּהֶם, וּבִפְרָט שֶׁלֹּא עָבַר עַל אִסּוּר עֲבוֹדַת-גִלּוּלִים.
וַאֲשֶׁר לְיִחוּס, לֹא אַחַר הַדָּם הוֹלֵךְ הַיִּחוּס, וְלֹא אַחַר צֶבַע הָעוֹר, כִּי-אִם אַחֲרֵי הַכַּוָּנָה וְהַמַּעֲשֶׂה.

------------------
כּי תִּשְׁאַלְנָה אוֹתָךְ אַחְיוֹתַיִךְ שְׁאֵלוֹת עַל-אוֹדוֹתַי, עֲשִׂי עַצְמֵךְ כְּלֹא-שׁוֹמַעַת, וְאַל תַּעֲנִי דָבָר.
הִנֵּה, עוֹד יְרָחִים מִסְפָּר, וְנִהְיֶה לְמִשְׁפָּחָה.
הַיֶּלֶד אֲשֶׁר יִוָּלֵד לָנוּ בֶּן-אַלְמָוֶת יִהְיֶה, אִם תִּשְׁמְרִי סוֹדֵנוּ; אַךְ אִם תְּגַלִּי סוֹדֵנוּ, בֶּן-תְּמוּתָה יִהְיֶה".
וַתָּגֶל נִשְׁמַת-פְּסִיכֵי בְּתוֹכָהּ לְשֵׁמַע הַבְּשׂוֹרָה הַזֹּאת, וּמַה-גַּם כִּי הַיֶּלֶד אֲשֶׁר יִוָּלֵד לָהּ וּלְבַעְלָהּ יִהְיֶה אֵל.

------------------
וַיְהִי בִּזְרוֹחַ כּוֹכַב-הַשַּׁחַר, פוֹסְפוֹרוֹס בֶּן אֵאוֹס, וַתִּתְאוֹשֵׁשׁ מְעַט, וַתֵּצֵא עַל פְּנֵי הָעוֹלָם לְבַקֵּשׁ אֶת שֶׁאָהֲבָה נַפְשָׁהּ.

וּשְׁתֵּי הָאֲחָיוֹת הַגְּדוֹלוֹת, בְּבֵית הוֹרֵיהֶן הַנְּמַקִּים בִּיגוֹנָם, כָּל הַיּוֹם הַהוּא חִכּוּ לִשְׁמוֹעַ דָּבָר מִפְּסִיכֵי: קַוֹּה קִוּוּ כִּי נִסְּתָה לַעֲשׂוֹת כַּעֲצָתָן, וְאֶל חֵיק-מִשְׁפַּחְתָּהּ תָּשׁוּב עֲלוּבָה וּמֻשְׁפֶּלֶת, וְאוּלַי מֻכֵּית עַד טֵרוּף-נֶפֶשׁ מִקֶּצֶף בַּעְלָהּ עָלֶיהָ.

------------------
דֵּימֶטֶר מְבַקֶּשֶׁת אֶת בִּתָּהּ וַתֵּצֵא דֵימֶטֶר, הָאֵם הָאֻמְלָלָה, לָנוּד עַל פְּנֵי הָעוֹלָם, בַּקֵּשׁ וְחַפֵּשׂ אֶת בִּתָּהּ.
וַתָּבוֹא אֶל אֶנָה אֲשֶׁר בְּסִיצִילְיָה, אֶל אַטִּיק אֲשֶׁר בְּקוֹלוֹנוֹס, אֶל הֶרְמִיאוֹנֵי, אֶל אִי-כְרֵתִים, אֶל סְבִיבוֹת פִּיזָה וְלֶרְנָה, אֶל אַרְקַדְיָה, וְאֶל נִיסָה אֲשֶׁר בְּבוֹאֶטְיָה – אַךְ בְּשׁוּם אֶרֶץ וָאִי וַחֲצִי-אִי לֹא מָצְאָה אֶת עִקְּבוֹת בִּתָּהּ.

------------------
קָמָה וְעָנְתָה מַלְכָּה מִצְרִית, מִבֵּית פַּרְעֹה, וַתֹּאמַר: – אִי אֶפְשָׁר שֶׁאַרְמוֹנֵנוּ יִהְיֶה נֶעֱקָר מִן הַשֹּׁרֶשׁ כִּבְצָלוֹן לְמַעַן פַּרְפָּר קָטָן. לֹא! אָכֵן מֵת שְׁלֹמֹה, וּמַה שֶּׁשָּׁמַעְנוּ וּמַה שֶּׁרָאִינוּ אֵין זֹאת כִּי אִם הָאָרֶץ מַרְעִימָה וּמַחֲשִׁיכָה לְשֵׁמַע הַדָּבָר. רָמְזָה בַּלְקִיס בְּאֶצְבָּעָהּ לְאוֹתָה מַלְכָּה עַזַּת-לֵב. בְּלִי הַבֵּט עָלֶיהָ, וַתֹּאמֶר לָהּ וּלְכָל הַמְּלָכוֹת אֲשֶׁר אִתָּה: – בֹּאנָה וְתִרְאֶינָה.

------------------
הָלַךְ הָלֹךְ וְהָרֵם כָּל קְלִפּוֹת הָאֲבָטִּיחִים שֶׁזָּרַק מִקֹּדֶם בְּלֶכְתּוֹ בַּדֶּרֶךְ בּוֹאֲךָ אֶל הַלִּימְפּוֹפּוֹ.
עֶרֶב אֶחָד שָׁב אֶל כָּל מִשְׁפְּחוֹתָיו הַיְּקָרוֹת, עָמַד וְקִפֵּל אֶת חָטְמוֹ בִּגְלִילָה, וְאָמַר: “מַה שְׁלוֹמְכֶם?” הֵם שָׁמְחוּ מְאֹד לִרְאוֹתוֹ, וְתֵיכֶף וּמִיַּד אָמְרוּ: “בֹּא הֵנָּה וּסְפֹג מַלְקוֹת עַל סַקְרָנוּתְךָ הַגְּדוֹלָה בִּמְאֹד מְאֹד.”

------------------
“נְאוּם חַיָּה אִשְׁתִּי: דָּבָר גָּדוֹל הוּא לְאָדָם לְהַרְוִיחַ לַחְמוֹ בְּזֵעַת אַפָּיו, אַךְ לְחַבֵּר פָּסוּק נָאֶה כְּמוֹ בְּזֵעַת אַפֶּיךָ תֹּאכַל לֶחֶם, גַּם זֶה דָבָר גָּדוֹל הוּא”.

------------------
דּוֹמוֹת הָאֲבָנִים הַלְּבָנוֹת כְּאִלּוּ הֵן זִרְמֵי-זְרָמִים, נִקְווֹת לַעֲרֵמוֹת גְּדוֹלוֹת, מִשְׁתַּפְּכוֹת מִמַּדְרֵגָה אֶל מַדְרֵגָה. בַּעֲרוּץ בֵּין הֶהָרִים עָבַרְתִּי, וּבָאתִי אֶל כָּתֵף בּוֹלֶטֶת שֶׁאֵין שִׁפּוּעָהּ מְרֻבֶּה. חֵלֶק מִכָּתֵף זוֹ פֻּנְּתָה מֵאֲבָנִים, וּמֵהֶן נִבְנְתָה גָדֵר גְּבוֹהָה מִצַּד אֶחָד. עַל סֶלַע בַּסְּלָעִים יָשַׁב שָׁם זָקֵן מִיִּשְׂרָאֵל, לָבוּשׁ חֻלְצָה טוֹלְסֱטוֹיִית, פָּנָיו כִּקְלָף הַיָּבֵשׁ, וְכֶסֶף זְקָנוֹ וּשְׂעַר-רֹאשׁוֹ מִסְתַּלְסֵל בָּרוּחַ. 
------------------
שְׁלשֶׁת הַמַּפְתְּחוֹת הַמְּנוּיִים לְעֵיל, הַצַּד הַשָּׁוֶה שֶׁבָּהֶם – שֶׁהֵם מְשַׁמְּשִׁים לְפִרְיוֹן שֶׁבְּאַהֲבָה. אָנוּ, שֶׁהִנְנוּ עֵדִים לְהִתְמַמְּשׁוּת חֲזוֹן-יְחֶזְקֵאל – תְּחִיַּת הָעֲצָמוֹת אֲשֶׁר כָּל בֵּית-יִשְׂרָאֵל הֵמָּה, אָנוּ, שֶׁהִנְנוּ מְצַפִּים בְּחֶרְדַּת-גִּיל לָעֲלִיָּה הַפְּנִימִית מְבֹרֶכֶת-הָרֶחֶם, וַדַּאי נִרְאֶה סִימָן טוֹב בְּשֶׁפַע הַגְּשָׁמִים הַמַּפְרִים, הַמְּחַיִּים, הַמְּפַרְנְסִים.

------------------
וַיִּגְדַּל הַוָּלָד בְּשׁוֹק-זֶאוּס וַיִּכְבַּד, עַד הִתְהַלֵּךְ זֶאוּס צוֹלֵעַ מִן הַמַּשָׂא אֲשֶׁר הוּא נוֹשֵׂא בְשׁוֹקוֹ.
וַיְהִי הַדָּבָר לִצְחוֹק בֵּין הָאֵלִים; אַךְ זֶאוּס לֹא שָׁת לִבּוֹ לִצְחוֹקָם.
וְכַאֲשֶׁר מָלְאוּ לַוָּלָד יְרָחָיו, הִתִּיר הֶרְמֶס אֶת כַּפְתּוֹרֵי-הַזָּהָב אֲשֶׁר לַכִּיס, וַיּוֹצֵא אֶת הַנָּטוּעַ בְּשׁוֹק-זֶאוּס כְּיָלוֹד מִנִּי רֶחֶם; וְהוּא בֵן אֲשֶׁר עֵינָיו אַרְגָּמָן.
וַיִּקְרָא הֶרְמֶס לַבֵּן הַיִּלּוֹד דִּיאוֹנִיסוֹס, לֵאמֹר: צְלִיעַת-הָאֵל.

------------------
וְכָל הַמְּלָכוֹת חוּץ מִבַּלְקִיס – בַּלְקִיס הַיָּפָה וְהַמַּזְהִירָה בַּנָּשִׁים, שֶׁהָיְתָה עוֹמֶדֶת וּמְחַיֶּכֶת – הִשְׁתַּחֲווּ עַל פְּנֵיהֶן, כִּי נָשְׂאוּ קַל וָחֹמֶר בְּעַצְמָן לֵאמֹר: – אִם כַּדְּבָרִים הָאֵלֶּה יֵעָשׂוּ, כִּי יִרְגַּז פַּרְפָּר עַל אִשְׁתּוֹ, מָה יֵעָשֶׂה לָנוּ, אֲשֶׁר קִנְטַרְנוּ אֶת מַלְכֵּנוּ בְּלָשׁוֹן מְדַבֶּרֶת גְּבוֹהָה וּבִמְרִיבָה גְלוּיָה יָמִים עַל יָמִים?

------------------
וְשֵׁם בִּתּוֹ הַקְּטַנָּה הָיָה טָפִימֵי מֶטַּלוּמֵי, וּפֵרוּשׁוֹ שֶׁל שֵׁם זֶה: בְּרִיָּה-פְּעוּטָה-בַּת-בְּלִי-נִמּוּס-הָרְאוּיָה-לְמַלְקוֹת," וְאוּלָם אֲנִי אֶקְרָא לָהּ טָפִי.
וְהִיא הָיְתָה הַחֲבִיבָה וְהָאֲהוּבָה שֶׁל אָבִיהָ טֶגּוּמֵי וְהַחֲבִיבָה וְהָאֲהוּבָה שֶׁל אִמָּא שֶׁלָּהּ, וְלֹא הִלְקוּ אוֹתָהּ אַף הַחֵצִי מִן הַמַּגִּיעַ לָהּ.
וּשְׁלָשְׁתָּם יַחְדָּו הָיוּ מְאֻשָּׁרִים מְאֹד.

------------------
– קוּן? – שָׁאַל כָּל מַה שֶּׁיֵּשׁ מִסּוּג-הַצָּב.
– פַּיהָ קוּן – אָמַר זְקַן הָאַשָּׁפִים, וְהוּא נָשַׁף בִּנְשִׁימָתוֹ עַל-פְּנֵי הַחוֹל וְהָאֲבָנִים בַּמָּקוֹם אֲשֶׁר שָׁם נָפְלוּ אֶל תּוֹךְ הַיָּם, וְהֵם נֶהֶפְכוּ לְאִיִּים שֶׁהֵם תַּכְלִית-יֹפִי: בּוֹרְנֵיאוֹ, סֶלְבִיס, סוּמַטְרָה, יָוָה, וְכָל הָאַרְכִיפֶּלִיג שֶׁל מָלָיָה אִם תְּעַיְּנוּ בַּמַּפָּה – תִּמְצָאוּם.
בְּהֶמְשֵׁךְ-הַזְּמַנִּים פָּגַשׁ זְקַן-הָאַשָּׁפִים אֶת הָאִישׁ אֲשֶׁר עַל גְּדוֹת נְהַר-פֶּרָק, וְאָמַר לוֹ:

------------------
וַתָּצֶץ אֲרַכְנֵי רֶגַע בְּמַעַשׂ יְדֵי הָאֵלָה, וְנַפְשָׁהּ – תְּמִיהָה: הַאִם בְּאֵלֶּה הַצְּלָלִים הִקּוֹדְרִים וְהַחִוְרִים תֹּאמַּר אַתֵּינֵי לְהִתְחָרוֹת אֶת מְלַאכְתִּי הַסַּסְגּוֹנִית, הָרוֹגֶשֶׁת, מַרְהִיבַת-הָעַיִן וּמַרְנִינַת-הַלֵּב?
פַּרְפַּר קָטָן נוֹסֵךְ זִיווֹ עַל מְלֹא תְּמוּנָה 
אֲבָל הָאֵלָה, כְּהַשְׁלִימָהּ אֶת תְּמוּנַת-אֲרִיגָתָהּ, לָקְחָה מַחַט-זָהָב, וַתִּרְקֹם פַּרְפַּר אֶחָד, מְרַפְרֵף בֵּין עֲלֵי-הַזַּיִת הַיְּרַקְרַקִּים-אַפְרוּרִיִּים בִּשְׁתִיל-הַזַּיִת אֱשֶׁר בַּטַּפִּיט.

------------------
וַתַּגְדֵּל דֵּימֶטֶר אֶת שְׁלֹשֶׁת בְּנֵי הַמֶּלֶךְ קֶלֶאוֹס הַנּוֹתָרִים וַתַּעֲשִׁירֵם.
וְעִם הַבְּכוֹר טְרִיפְּטוֹלֶמוֹס, אֲשֶׁר מִפִּיו לָהּ רֶמֶז רִאשׁוֹן לְאֹרַח הֵעָלֵם קוֹרֵי, הֵיטִיבָה מְאֹד: כִּי לִמְּדַתְהוּ סוֹדוֹת הַעֲמָקַת-חֲרִישׁ וְשִׁפּוּר-זְרָעִים וְהַשְׁבָּחַת עֲצֵי-פֶרִי.
וַתִּתֶּן לוֹ מֶרְכָּבָה רְתוּמַת זוּג נְחָשִׁים, וַיִּסַּע מֵאֶרֶץ לְאֶרֶץ, וַיְהִי מוֹרֶה בַּעֲבוֹדַת שָׂדֶה וְגִנָּה לְעַמִּים רַבִּים.
הַנַּעֲרָה אֲשֶׁר יָפְתָה כְּאַפְרוֹדִיטֵי 

------------------
וַתִּשְׁכַּח פְּסִיכֵי אֶת מְזִמָּתָהּ, וְלֹא דַי לָהּ כִּי רִוְּתָה עֵינֶיהָ מִמַּרְאֵהוּ, וַתַּעֲבֵר אֶת הַסַּכִּין אֶל שְׂמֹאלָהּ, אֶל הַיָּד הָאוֹחֶזֶת בַּמְּנוֹרָה, וְאֶת יְמִינָהּ שָׁלְחָה אֶל אַשְׁפַּת-הַחִצִּים, וַתִּגַּע בְּחֵץ-זָהָב אֶחָד לְנַסּוֹת חֻדּוֹ.
וַתִּדָּקַר יָדָהּ, וְטִפּוֹת-דָּם בִּצְבְּצוּ מֵאֶצְבָּעָהּ.

------------------
וּמִפְנֵי שֶׁהָעֲבוֹדָה הַצִּבּוּרִית קָשָׁה וּמִשׁוּם עַנְוְתָנוּת שֶׁבְּאַנְשֵׁי-הָעִיר, הַכֹּל בּוֹרְחִים מִן הַשִּׁלְטוֹן.
בְּחִירוֹת כְּלָלִיּוֹת יֶשְׁנָן, בָּהֶן יִשְׁתַּתֵּף הַדָּר בָּעִיר שָׁנָה אַחַת, כַּגֵּר כָּאֶזְרָח, כָּעוֹבֵד כַּבָּטֵל-שֶׁלֹּא-בִּרְצוֹנוֹ; וְאִישׁ אֲשֶׁר יִבָּחֵר לְשִׁלְטוֹן, לֹא יִתְכַּחֵשׁ לְבוֹחֲרָיו כִּי-אִם יְקַבֵּל עָלָיו אֶת מְלֶאכֶת-הַצִּבּוּר וְיַעֲשֶׂנָּה בֶּאֱמוּנָה”.
“וְקִנְאַת-סוֹפְרִים יֵשׁ שָׁם?”

------------------
אָז אָמַר הַקֶּנְגּוּרוּ, וְהוּא עָיֵף וְזָקֵן: 
– הוּא גֵרֵשׁ אוֹתִי מִנְאוֹת-יַלְדוּתִי; הוּא גֵרֵשׁ אוֹתִי מִסֵּדֶר שְׁעוֹת-אֲרוּחָתִי הַקְּבוּעוֹת; הוּא שִׁנָּה אֶת גִּזְרַת-גּוּפִי עַד שֶׁלְעוֹלָם לֹא תֻּחְזַר אֵלַי; וְהוּא שִׂחֵק מִשְׂחַק-הֶרֶס בְּרַגְלַי. 
סָח לוֹ נְקוֹנְג: 
– אוּלַי אֲנִי טוֹעֶה. וְכִי לֹא בִּקַּשְׁתַּנִי לַעֲשׂוֹתְךָ שׁוֹנֶה מִכֹּל יֶתֶר הַחַיוֹת, אַף לִגְרֹם שֶׁיִהְיוּ הַכֹּל רָצִים אַחֲרֶיךָ? וְעַכְשָׁו הַשָּׁעָה הִיא חָמֵשׁ. 

------------------
אָז זָרַק הָאִישׁ אֶת שְׁנֵי מַגָּפַיו וְאֶת קַרְדֻּמּוֹ הַקָּטָן, קַרְדּוֹם הָאֶבֶן (בְּיַחַד שְׁלֹשָׁה הֵם) עַל הֶחָתוּל, וְהֶחָתוּל בָּרַח מִן הַמְּעָרָה, וְהַכֶּלֶב רָדַף אַחֲרָיו עַד שֶׁטִּפֵּס וְעָלָה עַל עֵץ; וּמֵאָז וְעַד הַיּוֹם הַזֶּה, הוּ חֲבִיבַי וַאֲהוּבַי, יִהְיוּ שְׁלֹשָׁה גְּבָרִים מִכָּל חֲמִשָּׁה זוֹרְקִים חֲפָצִים בְּחָתוּל מִדֵּי פָּגְעָם בּוֹ, וְכָל כֶּלֶב הָגוּן יִרְדֹּף אַחֲרֵי חָתוּל עַד שֶׁיְטַפֵּס וְיַעֲלֶה עַל עֵץ.

------------------
טֶרֶם הִתְרוֹמֵם לִמְעוֹפוֹ, וּפְסִיכֵי אָחֲזָה בְרַגְלוֹ, וְלֹא הִרְפְּתָה, וַתִּלָּוֶה אֵלָיו בִּדְאוֹתוֹ הַחוּצָה וּבְהִתְנַשְּׂאוֹ לַמָּרוֹם תַּחַת הַכּוֹכָבִים.
וַיַּחְמוֹל עָלֶיהָ אֶרוֹס, פֶּן תֶּחֱלַשׁ וְתִפּוֹל.
וַיּוֹרִידֶנָּה וַיּוֹשִׁיבֶנָּה אֶל תַּחַת עֵץ-בְּרוֹשׁ אֶחָד.
וַיְדַבֵּר אֵלֶיהָ לֵאמֹר: "בַּת-פְּתַיּוּת אֻמְלָלָה! לְמַעֲנַךְ מָרִיתִי אֶת פִּי אַפְרוֹדִיטֵי אִמִּי, אֲשֶׁר צִוַּתְנִי כִּי אַאֲהִיבֵךְ בְּאִישׁ נָבָל וָרֵיק.

------------------
אַתֵּינֵי בּוֹחֶרֶת גְּוָנִים שְׁקֵטִים לְצִיוּר עֲדַת-הָאֵלִים בָּאָרִיג וַתִּבְחַר הָאֵלָה, לְצִיּוּר-אַדִּירִים שֶׁלָּהּ בַּטַּפִּיט, בְּאָפֹר וְשָׁחוֹר וִירַקְרַק וְלָבָן, וּבְאֵלֶּה עִצְּבָה אֶת דְּמֻיּוֹת עֲדַת-הָאֵלִים הַנִּצֶּבֶת לַמִּשְׁפָּט, עִם זֶאוּס מַלְכָּם עַל כִּסְאוֹ, וּפוֹסֵידוֹן וְהִיא עַצְמָהּ מַגִּישִׁים עֲצוּמוֹתֵיהֶם.

------------------
אָז יַפְצִיר בָּרוּחוֹת, בּוֹרִיאַס רוּחַ-צָפוֹן, זֶפִירוֹס רוּחַ-מַעֲרָב, נוֹטוֹס רוּחַ-דָּרוֹם, וְאָפֶלְיוֹטֶס רוּחַ-מִזְרָח (אַרְבַּעַת הָאַחִים, יַלְדֵי אַסְטְרַיּוֹס, אֲשֶׁר שְׁמוֹ מִתְפָּרֵשׁ הַכּוֹכָבִי, וְאֵאוֹס אֵלַת-הַשַּׁחַר: הֵמָּה הָרוּחוֹת, נִפְגְּשֵׁם אַחֲרֵי-כֵן כְּפוּפִים לְשִׁלְטוֹן אֵיאוֹלוֹס, אֲשֶׁר הָפְקַד עֲלֵיהֶם שַׂר), וְהֵם הָיוּ נוֹפְחִים בַּדְּמֻיּוֹת מִנְּשִׁימָתָם, עַד קָמוּ הֵן נֶפֶשׁ חַיָּה, בָּשָׂר-וָדָם: כֶּלֶב וְשׁוּעָל וּזְאֵב וַאֲרִי וְנָמֵר וּפַנְתֵּר וַחֲפַרְפֶּרֶת
------------------
אֲבָל הַמִּגְדָּל פִּתְאֹם הִתְחִיל דּוֹבֵר אֵלֶיהָ בִּשְׂפַת-אֱנוֹשׁ, וַיֹּאמֶר לָהּ: "יָפָה בָּעֲלָמוֹת, אַל לְנַפְשֵׁךְ הִתְיָאֵשׁ, עַתָּה כַּאֲשֶׁר נִסְיוֹנוֹתַיִךְ קְרֵבִים לְקִצָּם.
זֹאת תַּעֲשִׂי, וְתֵרְדִי אֶל שְׁאוֹל בְּשָׁלוֹם וְגַם עָלֹה תַעֲלִי.
אֵצֶל הָעִיר לַקֶדֵּימוֹן תִּמְצְאִי פֶּתַח מִפִּתְחֵי הַמְּחִלּוֹת, הַמּוֹלִיכוֹת אֶל שְׁאוֹל-תַּחְתִּיּוֹת וְהַמָּדוֹר טַרְטָרוֹס.
וְלָקַחַתְּ אִתָּךְ שְׁתֵּי מַטְבְּעוֹת-נְחֹשֶׁת וּשְׁתֵּי פְּרוּסוֹת-לֶחֶם טְבוּלוֹת-בִּדְבָשׁ.

------------------
אֲזַי צָחַק פַּאוּ-אַמָּה, הַרְחֵק בַּתְּהוֹם לְמַטָּה, וְאָמַר:
– לֹא יָדַעְתִּי שֶׁאֲנִי כָּל-כָּךְ חָשׁוּב. מִכָּאן וְאֵילָךְ אֵצֵא שֶׁבַע פְּעָמִים בַּיּוֹם, וְהַמַּיִם לְעוֹלָם לֹא יִשְׁקֹטוּ.
וּזְקַן-הָאַשָּׁפִים אָמַר:
– אֵינִי יָכוֹל לְהַכְרִיחֲךָ לְשַׂחֵק אֶת הַמִּשְׂחָק שֶׁנּוֹעַדְתָּ לְשַׂחֵק, פַּאוּ-אַמָּה, מִפְּנֵי שֶׁנִּמְלַטְתָּ מִמֶּנִּי בְּעֶצֶם הַהַתְחָלָה; אֲבָל אִם אֵינְךָ מְפַחֵד, עֲלֵה וּנְשׂוֹחֵחַ עַל כָּךְ.

------------------
אַפּוֹלוֹן הוֹרֵג אֶת הַפֶּתֶן פִּיתוֹן, וְכוֹבֵשׁ לְעַצְמוֹ אֶת הַדְּבִיר נְטוּר-פִּיתוֹן וַיֵּצֵא פִּיתֹון לִקְרָאתָם, וַיִּנְשׁף בְּזַעְמוֹ: אֶת אִשְׁתִּי, אֶת דֶּלְפִינֵי, הַיָּפָה בַּדְּרָקוֹנִיּוֹת, הֲמַתֶּם, וְהִנְנִי לְהַשְׁמִידְכֶם לְלֹא שְׁאֵרִית.
וַיָּרָץ אֲלֵיהֶם, וְקִיטוֹר שָׁחוֹר וְאַרְסִי שׁוֹפֵעַ מִפִּיו.
וַיִּשְׁלַח בּוֹ אַפּוֹלוֹן חֵץ-זָהָב וַיְמִיתֵהוּ.
וְאֶת הַדְּבִיר, שֶׁהָיָה נְטוּר-פִּיתוֹן, כָּבַשׁ אַפּוֹלוֹן לְעַצְמוֹ.

------------------
נִתְרוֹמֵם הַשֶּׁמֶשׁ וְהָיָה לְעִנְבָּל שֶׁל פַּעֲמוֹן-זָהָב גָּדוֹל, וְהָעִנְבָּל מַכֶּה בְּצִדֵּי הַפַּעֲמוֹן, וּמְצַלְצֵל – בָּרִאשׁוֹנָה, לְאַט, וְאַחֲרֵי-כֵן בְּיֶתֶר מֶרֶץ וְיֶתֶר עַקְשָׁנוּת: “גּוֹנְגְּ, גּוֹנְגְּ, גּוֹנְגְּ!”
יָדַעְתִּי כִּי אֵין הָעִנְיָן נוֹגֵעַ לִי, וְאֵין אֲנִי נִתְבָּע לִפְעֻלָּה, אֲבָל הַ“גּוֹנְגְּ-גּוֹנְגְּ” אֵינוֹ פּוֹסֵק, וְגַם כִּי לֹא אֶעֱשֶׂה כְּלוּם, לָקוּם אֲנִי צָרִיךְ.
נִתְעוֹרַרְתִּי.

------------------
בָּא אָרֶס אֶל אַפְרוֹדִיטֵי, וַיָּחָן אוֹתָהּ אַהֲבָה עַל מִטַּת-כְּלוּלוֹתֶיהָ כְּאֶתְמוֹל.
וְכֹה אָדְרָה דְבֵקוּתָם נֶפֶשׁ אֶת נֶפֶשׁ, עַד לֹא הִרְגִּישׁוּ כִּי קוּרֵי-זָהָב מִתְרוֹמְמִים מִצַּלְעוֹת-הַמִּטָּה, וְסוֹגְרִים עֲלֵיהֶם כְּמוֹ כִפָּה מִמַּעַל.
וְהֶלְיוֹס הִתְקַדֵּם עִם סוּסָיו-אֵשׁ וּמֶרְכַּבְתּוֹ-אֵשׁ תְּשַׁע-עֶשְׂרֵה מַעֲלוֹת בְּגֹבַהּ הָרָקִיעַ, וַיַּחְדְּרוּ קַרְנֵי-הַשֶּׁמֶשׁ אֶל בֵּין עַמּוּדֵי-הַשַּׁיִש אֲשֶׁר בַּחֲדַר-אַפְרוֹדִיטֵי.

------------------
וּבְחֶלְקוֹת-שָׂדֶה אֲשֶׁר שָׁם הַקַּרְקַע סָרְבָנִית בְּיוֹתֵר, לֹא עָלוּ הַנְּטִיעִים כָּל-עִקָּר.
אַךְ יוֹנָתָן לְעוֹלָם לֹא נִתְיָאֵשׁ, וְשָׁב אֶל מְלַאכְתּוֹ, חָזוֹר עַל מְקוֹמוֹת שֶׁכְּבָר הָיָה בָּהֶם: שְׁתִילִים אֲשֶׁר נִתְכּוֹפְפוּ עַל יְדֵי סְעָרָה, הָיָה מְזַקְּפָם שֶׁיִּגְדְּלוּ קוֹמְמִיּוּת; תַּחַת הָעֵצִים הַמְּכֻרְסָמִים וְהָעֲקוּרִים, הָיָה זוֹרֵעַ זֶרַע חָדָשׁ. 
------------------
וַתּוֹסֶף רֵיעָה וַתְּדַבֵּר עַל לֵב בִּתָּהּ דֵּימֶטֶר: "אִם לֹא יָשְׁרָה בְעֵינַיךְ דֶּרֶךְ זֶאוּס, אֲשֶׁר נֵאוֹת לָתֵת אֶת קוֹרֵי בִּתֵּךְ לְהָדֶס מִבְּלִי נִשְׁאַלְתְּ, וְאִם עָוַל הָדֶס נֶגְדֵּךְ כִּי חָטַף אֶת בִּתֵּךְ בְּחֹזֶק-יַד – פְּרָחִים וְשִׂיחִים מַה פָּשְׁעוּ, הַחִטָּה, הַשְּׂעוֹרָה וְכָל הַדְּגָנִים מָה הֵרֵעוּ לָךְ, כִּי גָזַרְתְּ עֲלֵיהֶם קְמִילָה וְאַל-נְבֹט? וְהַצֹּאן וְהַבָּקָר הַתְּמִימִים, אֵיכָה לֹא תְרַחֲמִי אוֹתָם? 
------------------
בַּשָּׁבוּעַ הַשְּׁלִישִׁי – יִתְנַקֵּד כַּלָּנִיּוֹת וּפְרָגִים.
------------------
– יְכוֹלַנִי לֶאֱכֹל אֱגוֹזִים. יְכוֹלַנִי לְפַצֵּחַ קְלִפּוֹת. יְכוֹלַנִי לְטַפֵּס עַל עֵצִים. יְכוֹלַנִי לִנְשֹׁם בַּאֲוִיר יָבֵשׁ. וִיכוֹלַנִי לִמְצֹא פּוּסַט-טַאסֶק מִתַּחַת לְכָל אֶבֶן. לֹא יָדַעְתִּי כִּי אֲנִי כָּל-כָּךְ חָשׁוּב. קוּן? (הַאִם זֶה נָכוֹן?)

------------------
– מַעֲלָה טוֹבָה מִסְפַּר שְׁנַיִם! – אָמַר פֶּתֶן-הַסְּלָעִים הַדּוּ-צִבְעוֹנִי. – לֹא הָיִיתָּ יָכוֹל לַעֲשׂוֹת כָּךְ בְּחֹטֶם פָּעוּט-מָעוּט.
– מַה דַּעְתְּךָ, כְּלוּם אֵין הַשֶּׁמֶשׁ חַמָּה יוֹתֵר מִדַּי כָּאן?
– חַמָּה הִיא, – אָמַר הַפֵּילוֹן, וְטֶרֶם יָדַע מַה הוּא עוֹשֶׂה, הֶעֱלָה לְגִימַת-בֹּץ מִגְּדוֹת הַלִּימפּוֹפּוֹ הַגָּדוֹל, הַיָּרֹק-אָפֹר וְהַמְּשֻׁמָּן, וּזְרָקוֹ וּשְׁפָכוֹ עַל רֹאשׁוֹ, וַיְהִי לוֹ כּוֹבַע-בֹּץ קָרִיר, נוֹזֵל-נִגָּר מֵאֲחוֹרֵי אָזְנָיו.

------------------
בָּאתִי אֶל הָאֶחָד, וְהוּא בְּקוֹמָה שְׁלִישִׁית שֶׁל בִּנְיָן גָּדוֹל, וּמָצָאתִי, כִּי תַּחַת שְׁנַיִם-שְׁלשֶׁת הַנְּעָרִים הַדְּרוּשִׁים, צוֹבְאִים עַל הַמַּדְרֵגוֹת מֵאוֹת נְעָרִים, יָם שֶׁל נְפָשׁוֹת צְעִירוֹת, כֻּלָּם כָּמוֹנִי לְהוּטִים אַחַר עֲבוֹדָה, וְהַדֶּלֶת סְגוּרָה. וְיָם-הַנֹּעַר, בִּבְדִיחוֹת וַעֲקִיצוֹת וְלִגְלוּג, נִדְחָק לְהִתְקָרֵב אֶל הַדֶּלֶת, כָּל אֶחָד חוֹשֵׁב בְּלִבּוֹ, אוּלַי יִהְיֶה הוּא הַמִּתְקַבֵּל, כְּשֶׁתָּבוֹא שְׁעַת-הַפְּתִיחָה. 
------------------
אָז יִקַּח זֶאוּס גְּבִיעַ-נֶקְטַר, וַיִּתֵּן אֶת הַגָּבִיעַ בְּיַד פְּסִיכֵי, וַיֹּאמֶר לָהּ: "שְׁתִי, בִּתִּי, וְנֶצַח לֹא תֵדְעִי מָוֶת, וְלֹא יָסוּר מִמֵּךְ לֵב אַהַב, לֵב אֶרוֹס בַּעְלֵךְ לְעוֹלָמִים".
וַתֵּשְׁתְּ פְּסִיכֵי, וַתִּתֵּן יָדָהּ בְּיַד אֶרוֹס בַּעְלָהּ.
וַיָּרִיעוּ כָל הָאֵלִים: "תְּחִי פְּסִיכֵי עִם אֶרוֹס בַּעְלָהּ לְעוֹלְמֵי-עַד!" וְכֵן תִּזְכֶּה כָּל נִשְׁמַת-אָדָם לְחַיֵּי-עוֹלָמִים, בִּהְיוֹתָהּ בַּת-זוּג נֶאֱמָנָה לְכֹחַ-הָאַהֲבָה הַנִּצְחִי.

------------------
הִקִּיפוּהוּ הַשּׁוֹמְרִים שֶׁלֹּא יִבְרַח מֵהֶם, וְשָׁלְחוּ לִקְרוֹא לִמְלֻמָּדִים שֶׁיַּחְקְרוּ אֶת הַנַּעַר וְיֵדְעוּ מַה בְּלִבּוֹ: כִּי, מִפְּאַת עֲרָבִית טְהוֹרָה שֶׁדִּבֵּר, הָיוּ בְטוּחִים בּוֹ כִּי מִמַּאֲמִינֵי מֻחֲמַד הוּא, אֲבָל הַסֵּפֶר הָעִבְרִי אֲשֶׁר בְּכֵלָיו הוֹלִיד בָּהֶם חֲשָׁד.
וַיָּבוֹאוּ מִמּוֹרֵי דַת-מֻחֲמַד וַיְּדַבְּרוּ אֶל הַנַּעַר.

------------------
אֶת דֵּימוֹפוֹאוֹן אָמַרְתִּי לַעֲשׂוֹת חַי-לְעוֹלָם, וּמֶטַנֵּירָה בְּאֶפֶס-תְּבוּנָה הִפְסִיקָה פָּעֳלִי.
אַךְ לֹא יִשְׁבֹּת זֵכֶר דֵּימוֹפוֹאוֹן מִזֶּרַע-אָדָם, כִּי בְנֵי אֶלֶאוּסִיס לְעוֹלָם יַעַרְכוּ טִקְסֵי-מִשְׂחֲקֵי קְרָבוֹת לִכְבוֹדוֹ לַמּוֹעֲדִים אֲשֶׁר אוֹרֵם, עֵקֶב אֲשֶׁר אֲמַנְתִּיו בְּחֵיקִי.
וְאַתָּה, קֶלֶאוֹס, הִנָּחֵם בִּשְׁלֹשֶׁת בָּנֶיךָ הַנּוֹתָרִים, אוֹתָם אַגְדִּיל בָּעוֹלָם".
וַיֵּצֵא הַמֶּלֶךְ מֵעִם פְּנֵי הָאֵלָה עָצוּב אַךְ נִרְגָּע.

------------------
וְהַצְּעִירָה בַּשְּׁתַּיִם אָמְרָה: "וּבַעְלִי שֶׁלִּי גָרוּעַ מִשֶּׁלָּךְ.
כֻּלוֹ מְכֻוָּץ מֵחֳלִי-נָשֶׁה, וְאֶצְבְּעוֹתָיו עֲקֻמּוֹת מִפּוֹדַגְרָה, וַאֲנִי תָּמִיד אֲנוּסָה לְעַסּוֹת אוֹתָן, וּלְטַפֵּל בְּמִשְׁחוֹתָיו, רְטִיּוֹתָיו וְשִׁקּוּיָיו – לְגֹעַל-נַפְשִׁי.
וּרְאִי: אֲחוֹתֵנוּ הַקְּטַנָּה אֵיךְ גָּאֲתָה נַפְשָׁהּ.
בְּקַמְצָנוּת זָרְקָה לָנוּ קְצָת מַתָּנוֹת קְטַנּוֹת, וּמְהֵרָה הִתְיַגְּעָה מֵאִתָּנוּ, וְשָׁרְקָה לָרוּחַ לְנַשֵּׁב אוֹתָנוּ מִתּוֹךְ הָאַרְמוֹן.

------------------
אוֹמֵר חֲבֵרוֹ: “אֲנִי מַעְדִּיף גָּמָל”.
אוֹמֶרֶת הָאַחַת: “וּבְרֶגֶל אִי-אֶפְשָׁר לָנוּ? טוֹב לוֹ לְאָדָם שֶׁיָּנוּעַ עַל רַגְלָיו שֶׁלּוֹ, וְלֹא יִשָּׁעֵן עַל מַעֲשֵׂי-מְכוֹנָה וּבְהֵמוֹת”.
וְשׁוּב אֶחָד: “הֵן אִי-אֶפְשָׁר לְהַנִּיחַ אֶת הָאוֹטוֹבּוּסִים הֶפְקֵר! נִרְתּוֹם עַצְמֵנוּ לָאוֹטוֹבּוּסִים וְנִמְשְׁכֵם אַחֲרֵינוּ”…
וְהַנֶּהָגִים מָה עוֹשִׂים בְּאוֹתָהּ שָׁעָה? שׁוֹכְבִים הֵם מֵרָחוֹק תַּחַת עֵץ-אֵיקַלִיפְּטוּס וְעוֹשִׂים שִׂיחָה מִקְצוֹעִית זֶה עִם זֶה.
יָם שֶׁל חוֹל

------------------
– הֲלֹא צָרִיךְ לְהַשְׁקִיטָן אֵיךְ שֶׁהוּא, – אָמַר הַפַּרְפָּר, – וְהִיא רָבָה אִתִּי כָל הַבֹּקֶר. אָמַרְתִּי כָּךְ כְּדֵי לְהַשְׁקִיטָהּ.
וַיֹּאמֶר שְׁלֹמֹה: מִי יִתֵּן וְהִצְלַחְתָּ בַדָּבָר. שׁוּב אֶל אִשְׁתְּךְ, אָח קָטָן, וְאֶשְׁמַע אֵת אֲשֶׁר תֹּאמַר לָהּ.
הַפַּרְפָּר שָׁב אֶל אִשְׁתּוֹ, שֶׁהָיְתָה כֻלָּהּ מַרְעֶדֶת מֵאֲחוֹרֵי עָלֶה, וְהִיא אָמְרָה לוֹ: הוּא שָׁמַע מַה שֶּׁאָמַרְתָּ לִי! שְׁלֹמֹה בֶן דָּוִד בִּכְבוֹדוֹ וּבְעַצְמוֹ שָׁמַע מַה שֶּׁאָמַרְתָּ!

------------------
וּמִיּוֹם זֶה וָאֵילַךְ יֵשׁ לוֹ לַקַּרְנָף קִפּוּלִים גְּדוֹלִים בְּעוֹרוֹ וּמֶזֶג-רוּחַ רַע מְאֹד, – כָּל זֶה מַחֲמַת פֵּרוּרֵי-הָעֻגָה אֲשֶׁר בִּבְשָׂרוֹ.
וְהַפַּרְסִי יָרַד מִן הַדֶּקֶל, חוֹבֵשׁ לְרֹאשׁוֹ כוֹבָעוֹ אֲשֶׁר מִמֶּנּוּ הִשְׁתַּקְּפוּ קַרְנֵי-הַשֶּׁמֶשׁ בְּהוֹד וְהָדָר יוֹתֵר מִכָּל מַלְכֵי מִזְרָח. וַיֶאֱרֹז אֶת תַּנּוּר-הַבִּשּׁוּל שֶלוֹ, וַיֵּלֶךְ לוֹ בַדֶּרֶךְ בּוֹאֲכָה אוֹרוֹטַבָה, אַמִּיגְדַּלָּה, אֵצֶל שַׁדְמוֹת הָאָחוּ אַנַּנְטָרִיבוֹ וְהַבִּצּוֹת סוֹנַפּוּט.
------------------
– בְּנִי, בְּנִי! – אָמְרָה אִמּוֹ וְחָזְרָה וְאָמְרָה כַּמָּה וְכַמָּה פְּעָמִים, כְּשֶׁהִיא מְנַעֲנַעַת זְנָבָהּ בְּחֵן – לְפִי הָעֳקָצִים שֶׁבְּכַפָּתְךָ הָרַכָּה, בָּרוּר לִי כִּי הָיִיתָ בְּמַגָּע עִם קִפּוֹד. הָיִיתָ צָרִיךְ לְהַשְׁלִיכוֹ הַמַּיְמָה. 

------------------
וּמַלְכוּתוֹ בַּכֹּל מָשָׁלָה.
אִלּוּ הָיָה אַנְ-סְקִי 1חַי, וְהָיָה בָּא אֵלַי וְאוֹמֵר: “הַרְאֵנִי מַה יֵּשׁ בְּעִירְךָ מִירֻשַּׁת אָבוֹת, מִכְּלֵי-יְקָר אֲשֶׁר נִשְׁמַת הָעָם מֻכְנֶּסֶת בָּהֶם?” הָיִיתִי מַצִּיג לְפָנָיו אֶת אִשְׁתִּי, וְאוֹמֵר: “הֲרֵי פָּרֹכֶת אַרְגָּמָן, אֶרֶג אָרוּג בְּטָהֳרָה בְּסִגְנוֹן יִשְׂרְאֵלִי עַתִּיק, רָקוּם בְּאוֹתִיּוֹת קְדוֹשׁוֹת, רְווּי תְּפִלָּה וּתְחִנָּה וּדְמָעוֹת אֲשֶׁר זָלְגוּ אַגַּב אֲמִירַת תְּהִלִּים. 
------------------
לִגְלְגוּ וְאָמְרוּ: “הִנֵּה, מֶלֶךְ אַנְגְּלִיָּה בָּא לְעֶזְרַת יְדִידָיו הָאִינְדְּיָנִים. גַּם נֶשֶׁק רַב סִפֵּק לָנוּ; הֲרֵי הוּא טָמוּן בִּצְרִיפֵינוּ וְאֹהָלֵינוּ. לָמָּה לָנוּ לַחֲרשׁ וּלְגַדֵּל בָּקָר, וְלִהְיוֹת חַסְכָנִים בַּאֲסָמֵינוּ? הֵן קָרוֹב יוֹם וְכָל אֲשֶׁר לַמִּתְיַשְּׁבִים הַלְּבָנִים, כָּל הָרְכוּשׁ אֲשֶׁר בֶּעָרִים שֶׁלָּהֶם וּבַכְּפָרִים שֶׁלָּהֶם, יִהְיֶה לָנוּ לְשָׁלָל!”

------------------
“בְּשִׁמְךָ שָׁמַיִם יְכֻנּוּ אֵלִים. אָמְנָה, בְּךָ שׁוֹכֵן כֹּחַ-הַכֹּחוֹת, וּבְכָל לְבוּשָׁיו הוּא רְאִי, בּוֹ יִרְאֶה הָאָדָם אֶת טִבְעוֹ שֶׁלּוֹ. דּוֹרוֹת עַל דּוֹרוֹת, בְּנָצְצָם וְנָבְלָם, עוֹבְדִים אוֹתְךָ בִּכְרִיעַת-בֶּרֶךְ. הֵמָּה, וֵאלֹהֵיהֶם הָרִגְעִיִּים, יִשְׁטְפוּ וְיַעַבְרוּ כְּנָהָר. אַתָּה עוֹמֵד לָעַד”. 
רוּחַ שְׁנִיָּה נָגְעָה בְּשַׂעֲרוֹת הַשּׁוֹכֵב, וַתִּלְחַשׁ לַמָּרוֹם: 

------------------
וְטוּבְךָ כְּמָתְקֶךָ, כִּי אַתָּה נוֹתֵן לִי לִרְאוֹת אֶת אַחְיוֹתַי.
וְאֶת פִּי בַּעְלִי-אֲהוּבִי לֹא אַמְרֶה; סוֹדֵנוּ יִשָּׁאֵר חָתוּם בְּלִבִּי" .
וַתַּגְבֵּר אַהֲבָתָה אֶל בַּעְלָהּ.
וְלַמָּחֳרָת, עוֹד פְּסִיכֵי מִתְקַשֶּׁטֶת לִכְבוֹד אַחְיוֹתֶיהָ, וַיַּגַּע קוֹלָן אֵלֶיהָ מֵרָחוֹק, כִּי הִגְדִּילוּ קִינָה וִילָלָה.

------------------
וַיֵּלֶךְ אַפּוֹלוֹן אֶל אַרְקַדְיָה וַיְבַקֵּשׁ אֶת הָאֵל הָעַתִּיק פַּאן, אֲשֶׁר רַגְלֵי-תַּיִשׁ רַגְלָיו, כִּי יְלַמְּדֵהוּ סוֹד-נְבוּאָה וְהִלְכוֹת הַגָּדַת-עֲתִידוֹת.
וַיֵּאוֹת לוֹ פַּאן.
וּבִרְבוֹת הַיָּמִים נָטָה לֵב אַפּוֹלוֹן אַחֲרֵי בָקָר, וַיְהִי בַּעַל עֲדָרִים, עָשִׁיר בְּפָרִים וּפָרוֹת.
וְאַרְטֶמִיס אֲחוֹתוֹ הוֹסִיפָה לִנְדּוֹד בֶּהָרִים וּלְשׁוֹטֵט בַּמִּדְבָּרוֹת בְּרָדְפָהּ אַחַר אֵיל-הַבָּר וְהַצְּבִי וְהָאַיָּל וְהַיָּעֵל.

------------------
נֶעֱרָמִים הָיוּ עַל רִצְפַת בֵּית-הָאֲרִיגָה שֶׁל אֲרַכְנֵי תִּלֵי-תִלִּים וְשׁוּרֵי-שׁוּרוֹת שֶׁל צֶמָר וּפִשְׁתָּן מְצֻבָּעִים, חוּטִים וּגְדִילִים וּפְתִילִים, צִיצִיּוֹת-כֶּסֶף וְנִימוֹת-זָהָב, פְּקַעַת וּסְלִיל וְגָלִיל; וַיִּתְנוֹצְצוּ בִּשְׂשׂוֹן-גּוֹנֵיהֶם, וַיִּרְעֲפוּ הֵדֵי-גָוֶן כַּאֲשֶׁר עַל הַגְּבוּלוֹת בֵּין גָּוֶן לְגָוֶן בַּקָּשֶׁת.

------------------
זֵאוּס דּוֹבֵר כַּחַשׁ לְאִשְׁתּוֹ וּבוֹגֵד בַּאֲהוּבָתוֹ בַּת אֵל-נָהָר הָיְתָה יוֹ – אִינַפּוֹס שֵׁם הָאֵל; וְהִיא כֹהֶנֶת בְּמִקְדַּשׁ-הֶרָה.
וַיַּרְא אוֹתָהּ זֶאוּס בְּטָבְלָהּ בַּנָּהָר אֲשֶׁר לְאָבִיהָ, וַיַּחְמֹד אֶת יָפְיָהּ.
וַיְהִי בְּלֶכְתָּהּ דֶּרֶךְ שְׂדֵה-שְׁמָמָה מִמְּעוֹן-אָבִיהָ אֶל מִקְדַּשׁ-הָאֵלָה, וַיּוֹפַע עָלֶיהָ זֶאוּס בִּדְמוּת אִישׁ גִּבּוֹר, וַיֹּאמֶר לָהּ: "אִם מִפְּנֵי חַיּוֹת רָעוֹת תִּירָאִי, הַנַּעֲרָה, הִנְנִי לִהְיוֹת לָךְ לִשְׁמִירָה וּמָגֵן.

------------------
אָז יֹאמַר בְּקוֹל צְעָקָה רֹאשׁ-הָאַלּוּפִים אֲשֶׁר לְשֵׁבֶט טֶגּוּמֵי: הוֹי בְּרִיָּה-פְּעוּטָה-בַּת-בְּלִי-נִמּוּס-הָרְאוּיָה-לְמַלְקוֹת, אַתְּ בָּאת לִידֵי אַמְצָאָה גְדוֹלָה.
– לֹא נִתְכַּוַּנְתִּי לְכָךְ.
אֲנִי רַק חָפַצְתִּי בַּחֲנִית-אַבָּא שְׁחוֹרַת-הַנִּצָּב, – אָמְרָה טָפִי.
– אֵין בְּכָךְ כְּלוּם.
אַמְצָאָה גְדוֹלָה הִיא, וְיָבוֹא יוֹם וְהַבְּרִיּוֹת יִקְרְאוּ לָזֹאת כְּתִיבָה.

------------------
וְאַפְרוֹדִיטֵי עֵירֻמָּה, רַק זֵרֵי-פְּרָחִים עַל שָׁדֶיהָ, וּבְשָׁרָהּ וָרֹד מֵרִיצָה וְרִקּוּד, וְיוֹנֶיהָ מְרַחֲפוֹת מֵעַל רֹאשָׁהּ.
וַתִּגַּשׁ פְּסִיכֵי אֶל אֵלַת-הַיֹּפִי, וְלִבָּהּ הוֹלֵם מִפַּחַד וְהַעֲרָצָה.
וַתִּשְׁתַּחֲוֶה לִפְנֵי הָאֵלָה, וַתִּלְחַשׁ: "אֲנִי פְּסִיכֵי.
שִׁפְחָה אֲנִי תַּחַת רַגְלָיִךְ".

------------------
– בְּנִי, בְּנִי – אָמְרָה אִמּוֹ וְחָזְרָה וְאָמְרָה פְּעָמִים רַבּוֹת-מְרֻבּוֹת, בְּנַעַנְעָהּ זְנָבָהּ בְּחֵן – קִפּוֹד מְקַפֵּל עַצְמוֹ כְּכַדּוּר, וָעֳקָצָיו בּוֹלְטִים מִמֶּנּוּ לְכָל הַצְּדָדִים בְּבַת אַחַת. בְּזֹאת תַּכִּיר אֶת הַקִּפּוֹד. 
– זוֹ הַגְּבֶרֶת הַיְּשִׁישָׁה אֵינָהּ חֲבִיבָה עָלַי אֳפִילּוּ בִּמְעַט שֶׁבִּמְעַט – אָמַר הַקִּפּוֹד הַסּוֹמֵר-דּוֹקֵר הַחוֹסֶה בְּצֵל עָלֶה גָּדוֹל. – תְּמֵהַנִי מָה עוֹד הִיא יוֹדַעַת? 

------------------
הַצָּלַת הֶפֵיסְטוֹס וְחִנּוּכוֹ וְתֶטִיס, נִימְפַת-יָם טוֹבַת-לֵב, אָסְפָה אֶת הָעוֹלָל הַפָּצוּעַ, וַתְּרַפְּאֵהוּ.
וְכַאֲשֶׁר גָּדַל וַיְהִי לְנַעַר, מְסָרַתְהוּ אֶל מִשְׁפַּחַת קִיקְלוֹפִּים בַּעֲלֵי גַלְגַּל-הָעַיִן הָאֶחָד, לְגַדְּלוֹ.
הֵמָּה לִמְּדוּהוּ לְרַכֵּךְ מַתָּכוֹת בְּאֵשׁ, וְלִנְגּוֹד צוּרוֹת יָפוֹת אַף-מוֹעִילוֹת מִנְּחשֶׁת וְזָהָב וְכֶסֶף וּבַרְזֶל.
מְקוֹם-עֲבוֹדָתָם הָיָה מְחִלּוֹת, עָמֹק מִתַּחַת לִפְנֵי-הָאֲדָמָה, אֲשֶׁר שָׁם זוֹרְמוֹת לַבּוֹת-בְּרֵאשִׁית, וּמֵהֶן לָמוֹ הָאֵשׁ.

------------------
הַאִם צֶדֶק הוּא כִּי אַתָּה – הֶרָה, לִבְנַת-הַזְּרוֹעוֹת, אֲרֻכַּת-הָרִיסִים, לְךָ הִיא לְאִשָּׁה; פּוֹסֵידוֹן הַמּוֹלֵךְ בַּיַּמִּים – אַמְפִיטְרִיטֵי הַוְּרֻדָּה הִיא גְבֶרֶת לִימִינוֹ בְּעֻמְקֵי-מְצוּלוֹת; וַאֲנִי, בְּכוֹר בְּנֵי כְרוֹנוֹס וְרֵיעָה, בְּגַפִּי אֶמְלֹךְ בִּשְׁאוֹל-תַּחְתִּיּוֹת? אָמְנָם, פּלוּטוֹס – הֶעָשִׁיר – יִקְרָאוּנִי בְנֵי-אָדָם, כִּי לִי כָּל מַתְּכוֹת-הַיְּקָר הָאֲצוּרוֹת בָּאֲדָמָה, וְיַהֲלוֹמִים, אֳדָמִים וְסַפִּירִים אֵין-מִסְפָּר.

------------------
– מַעֲלָה טוֹבָה מִסְפָּר שְׁלֹשָׁה! – אָמַר פֶּתֶן-הַסְּלָעִים הַדּוּ-צִבְעוֹנִי. לֹא הָיִיתָ יָכוֹל לַעֲשׂוֹת כָּךְ בְּחֹטֶם פָּעוּט-מָעוּט. אֱמֹר לִי, הַאִם חָשְׁקָה נַפְשְׁךָ לִסְפֹּג מַלְקוֹת עוֹד פַּעַם?
– עִמְּךָ הַסְּלִיחָה – אָמַר הַפִּילוֹן – לֹא, אֵין לִי חֵשֶׁק לְכָךְ כָּל-עִקָּר.
– הַאִם חָשְׁקָה נַפְשְׁךָ לְהַלְקוֹת אֶת מִישֶׁהוּ? – אָמַר פֶּתֶן-הַסְּלָעִים הַדּוֹ-צִבְעוֹנִי.
– אָכֵן, יֵשׁ לִי חֵשֶׁק גָּדוֹל לְכָךְ, – אָמַר הַפִּילוֹן.

------------------
וַתִּשְׁמַע הָאֵלָה אַתֵּינֵי, וַתָּבוֹא אֶל הַנַּעֲרָה – בִּדְמוּת אִשָּׁה זְקֵנָה הוֹפִיעָה לְפָנֶיהָ – וַתַּזְהֵר אוֹתָהּ: "אַל-נָא, בִּתִּי, תִּשְׁגִּי בָּאִוֶּלֶת הַזֹּאת, לְדַבֵּר גְּבוֹהָה-גְּבוֹהָה נֶגֶד אוֹלִימְפּוֹס.
אֲבָל הַנַּעֲרָה בָּזָה לַזְּקֵנָה וַתֹּאמַר: "כִּלְאִי לְשׁוֹנֵךְ, סַבְתָּא, וְשִׁמְרִי עֲצָתֵךְ לְנֶכְדוֹתַיִךְ אוֹ שִׁפְחוֹתָיִךְ.
אֲנִי עַל דְּבָרִי עוֹמֶדֶת: אֵינֶנִּי מְפַחֶדֶת מֵהִתְחָרוּת עִם אַתֵּינֵי.

------------------
עַל אַחַת כַּמָּה-וְכַמָּה פֹּה, בַּמִּדְבָּר הָרָחוֹק וְהַנּוֹרָא הַזֶּה, אֲשֶׁר זֶה אַלְפֵי שָׁנָה לֹא נָגְעָה בּוֹ יַד-אָדָם לַעְדּוֹר וְלִזְרוֹעַ… אִם רְאוּיָה בֵּיצָה, אִם רָאוּי פְּרִי, לְבָרֵךְ עֲלֵיהֶם “שֶׁהֶחֱיָנוּ” מִתּוֹךְ דְּמָעוֹת, הֲרֵי-זֶה מַתַּן-תַּרְנְגֹלֶת רִאשׁוֹן מִשִּׂבְכַת-הַלּוּל שֶׁבְּכָאן, צְנוֹנִית רִאשׁוֹנָה הַנִּמְשֵׁית אֲדֻמָּה וַחֲרִיפַת-רֵיחַ מִגִּנַּת-הַיָּרָק הַזֹּאת.

------------------
וַיִּשְׁתּוּמֵם הַנַּעַר מְאֹד בִּרְאוֹתוֹ כִּי בַת-הַכּוֹכָב, בְּרַחֲפָה וְרִדְתָּהּ לָאָרֶץ, מְכַוֶּנֶת רִחוּפָהּ אֶל בֵּיתוֹ וְאֶל חֲדַר עֲלִיָּתוֹ. עוֹד הוּא מִשְׁתָּאֶה, מַגְדִּיל עֵינָיו, וְהִיא הִתְקָרְבָה אֶל הָאֶשְׁנָב הַפָּתוּחַ – כֻּלָּהּ אוֹר מְסַנְוֵר וּפֶלְאִי – וַתִּכָּנֵּס בַּעֲדוֹ אֶל הַחֶדֶר, וַּתֶדא אֶל יְצוּעוֹ, וַתִּשְׁכַּב עַל הַכַּר אֵצֶל לֶחְיוֹ – בַּהֶרֶת לְבָנָה וְזוֹרַחַת, דְּמוֹת יַלְדָּה לָהּ.

------------------
וְהִיא תֵאֲרָה מִקְצַת מֵאֹרַח-חַיֵּיהֶם שֶׁל שְׁכֵנִים טוֹבִים אֵלּוּ: מִנְהָגָם לַעֲרוֹךְ שִׁבְעָה יְמֵי-כְּלוּלוֹת בְּיָד רְחָבָה וּבְגֻזְמָה שֶׁל מַתָּנוֹת, עַד אֲשֶׁר עִקַּר-הַמֹּהַר, שֶׁחָתָן מְשַׁלֵּם לַאֲבִי-הַכַּלָּהּ, מִתְבַּזְבֵּז עַל אֵלֶּה, וְחֵלֶק לֹא-מְעַט מִן הַמֹּהַר חוֹזֵר אֶל הֶחָתָן בְּצוּרַת כֵּלִים וּשְׁטִיחִים לַזּוּג; וּמִתְאוֹנְנִים הַצְּעִירִים הָעַרְבִים שֶׁבָּהָר כִּי הַמֹּהַר הוֹלֵךְ וָרָב, וְאֵין בְּכֹחָם לְשֵׂאתוֹ עוֹד; וְהֵם מְצַפִּים לְיוֹם שֶׁבּוֹ יְבֻטַּל מִנְהָג זֶה.

------------------
וַיֵּלֶךְ לוֹ, מְעַט מְחֻמָּם אֲבָל לֹא מִשְׁתּוֹמֵם כְּלָל וּכְלָל, הָלֹךְ וְאָכֹל אֲבַטִּיחִים וְזָרֹק הַקְּלִפּוֹת סְבִיבוֹתָיו, כִּי לֹא יָכוֹל לַהֲרִימָן.

------------------
וַיִּקַּח דִּיאוֹנִיסוֹס אֶת הָאֳנִיָּה לִנְסוֹע נַכְּסוֹסָה; וְאַנְשֵׁי-הָאֳנִיָּה שׁוֹדְדֵי יָם.
וַיְצַו רַב-הַחוֹבְלִים אֶת מַלָּחָיו לִתְפֹּשׂ אֶת הַצָּעִיר וּלאָסְרוֹ בִּכְבָלִים.
כִּי אָמַר: עֶלֶם כֹּה יָפֶה, אֵין זֹאת כִּי בֶן-מֶלֶךְ הוּא, וְהַרְבֵּה כֶסֶף יִנָּתֵן לָנוּ כֹּפֶר-נַפְשׁוֹ.
וְאִישׁ-הַהֶגֶה אֲשֶׁר בָּאֳנִיָּה אָמַר: "אָל-נָא, אַחַי, תָּרֵעוּ לַצָּעִיר הַזֶּה.

------------------
– הֻם – אָמַר הַנָּמֵר – אֵינִי רוֹצֶה לִהְיוֹת דּוֹמֶה לַזֵּיבְּרָה – בְּשׁוּם פָּנִים וּלְעוֹלָם לֹא.
– אִם כֵּן בֹּא לִידֵי הַחְלָטָה – אָמַר הַכּוּשִׁי – כִּי שָׂנֵאתִי לָצֵאת לָצוּד צַיִד בִּלְעָדֶיךָ, אֲבָל אַתָּה תַּכְרִיחֵנִי לְכָךְ, אִם אַתָּה מִתְעַקֵּשׁ דַּוְקָא לִהְיוֹת נִכָּר וּבוֹלֵט כְּחַמָּנִית זוֹ כְנֶגֶד גָּדֵר מְזֻפֶּפֶת.
– אֶקַּח לִי אֵיפֹא נְקֻדּוֹת – אָמַר הַנָּמֵר; – אֲבָל בְּבַקָּשָׁה מִמְּךָ, אַל תַּעֲשֶׂה אוֹתָן גַּסּוֹת-מְגֻשָּׁמוֹת יוֹתֵר מִדֵּי.

------------------
נַחְנוּ מִגַּת. עִנְּבֵי-כְּרָמֵינוּ בְּשֵׁלוֹת וּמִתְבַּקְּעוֹת מֵעָסִיס. תְּמָרֵינוּ כְּבֵדִים, הוֹלְכִים דְּבָשׁ. דְּשֵׁנוֹת תְּאֵנֵינוּ עַל זַלְזַלֵּיהֶן. עוֹבְרוֹת מִיץ וָמֶגֶד. מֵאֵלֶּה, דְּלִילָה, בְּסַלֵּי-עֲרָבִים, מְרֻפָּדִים אֵשֶׁל וְדַפְנָה, הֵבֵאנוּ מַתַּת-מִזְעָר לָךְ, רֶשֶׁת לָכְדָה שִׁמְשׁוֹן וְהֶעֱלַתְהוּ מְפַרְפֵּר לַמְּעַנִּים.
סַרְנֵי אַשְׁקְלוֹן

------------------
אָמַרְתִּי לוֹ: “וְכִי חוֹנִי הַמְּעַגֵּל אַתָּה, שֶׁלְעֵת זִקְנָתְךָ אַתָּה מְסַקֵּל בַּאֲבָנִים? אִם יִהְיֶה כַּאן פַּרְדֵּס בִּזְמָן מִן הַזְּמַּנִּים, הַאִם אַתָּה תֹאכַל פֵּרוֹתָיו? בִּשְׁבִיל מִי אַתָּה עוֹשֶׂה כָּךְ?”
בֵּאֵר לִי: “אַלְמָן אָנֹכִי. בָּנַי עוֹבְדִים בָּעִיר, וְנוֹתְנִים לִי מָעוֹת קְטַנּוֹת לְפַרְנָסָתִי. וּבִהְיּוֹתִי בָטֵל מֵעֲבוֹדָה, מָצָאתִי חֶלְקָה זוֹ לְסַקְּלָהּ”.

------------------
בַּלְקִיס – בַּלְקִיס הָעֲנֻגָּה וְהַנֶּחְמָדָה בַנָּשִׁים – אָמְרָה: הוֹ אֲדוֹנִי וְשַׁלִּיט-גּוֹרָלִי, הִתְחַבֵּאתִי מֵאֲחוֹרֵי עֵץ-הַכֹּפֶר וְרָאִיתִי הַכֹּל. אֲנִי הִיא אֲשֶׁר אָמַרְתִּי לְאֵשֶׁת הַפַּרְפָּר לְבַקֵּשׁ מֵאֵת הַפַּרְפָּר שֶׁיִּרְקַע, כִּי קִוִּיתִי אֲשֶׁר, לְמַעַן הַצְּחוֹק, יַעֲשֶׂה אֲדוֹנִי כִשּׁוּף גָּדוֹל, וְהַמְּלָכוֹת תִּרְאֶינָה וְתִירֵאנָה. – וַתְּסַפֶּר לוֹ אֶת אֲשֶׁר אָמְרוּ וְרָאוּ וְחָשְׁבוּ הַמְּלָכוֹת.

------------------
– מַה הוּא זֶה, – שָׁאַל הַנָּמֵר, – שֵׁהוּא כֻלּוֹ חֹשֶׁךְ וְכֻלּוֹ מָלֵּא גִזְרֵי-נֹגַהּ קְטַנִּים?
– אֵינֶנִּי יוֹדֵעַ, – אָמַר הַכּוּשִׁי, – אֲבָל אֵלֶּה הֵם מִן הַסְּתָם הַצְּמָחִים הָאֶזְרָחִיִּים.
אֲנִי מֵרִיחַ רֵיחַ גִּ’ירַף, אֲנִי שׁוֹמֵעַ גִּ’ירַף, אֲבָל אֵינֶנִּי רוֹאֶה גִּ’ירַף.
– אָכֵן מוּזָר הַדָּבָר, – אָמַר הַנָּמֵר.
– כַּנִּרְאֶה, הַטַּעַם הוּא מִפְּנֵי שֶזֶּה אַךְ נִכְנַסְנוּ מִתּוֹךְ אוֹר הַשֶּׁמֶשׁ.

------------------
וַיְהִי בְּלֵיל-כְּפוֹר, וַיַּשְׁקֵף זֶאוּס מִנְּוֵה-הָאֵלִים, וַיַּרְא וְהִנֵּה בִּשְׂדוֹת מִשְׁכְּנוֹת בְּנֵי-אָדָם וְדִירֵי-בְהֶמְתָּם זְרוּעוֹת לֶהָבוֹת-לֶהָבוֹת עַל פְּנֵי הָאֲדָמָה.
וַיֵּדַע כִּי הַטִּיטָן פְּרוֹמֶתֵּיאוֹס הוּא אֲשֶׁר מָרָה אֶת פִּי הַשַּׁלִּיט בָּאֵלִים וְגָנַב אֵשׁ לְמַעַן מִין-הָאָדָם, יְצִיר-שַׁעֲשׁוּעָיו.
וַיּכְעַס זֶאוּס מְאוֹד.
עֹנֵשׁ פּרוֹמֵתִּיאוֹס נוֹרָא הָיָה הָעֹנֶשׁ אֲשֶׁר עָנַשׁ זֶאוּס אֶת פְּרוֹמֶתֵּיאוּס בְּעַד מַעֲשֵׂהוּ זֶה.

------------------
פֶּגַּסּוֹס הוּא, נִין לְאֵל-הַיָּם פּוֹסֵידוֹן, יְלִיד דַּם הַגּוֹרְגּוֹנָה מֶדּוּסָה, מִפְלֶצֶת-אִשָּׁה אֲשֶׁר מִקֵּץ זְמַנִּים הֲרָגָהּ הַגִּבּוֹר פֶּרְסֵאוּס.
וַיֵּרֶד הַסּוּס עַל הֶהָר, וַיְהִי לַמּוּסוֹת לְרֵעַ-שַׁעֲשׁוּעִים.
וּמִן הַמָּקוֹם אֲשֶׁר שָׁם הִכְּתָה פַּרְסַת-רֶגֶל פֶּגַּסּוּס לָרִאשׁוֹנָה בְּרִדְתּוֹ, מִסֶּלַע אֲשֶׁר בְּצֶלַע-הָהָר, נִבְקַע מַעְיָן שֶׁל מַיִם צְלוּלִים.
הִיפּוֹקְרֵינֵי – עֵין-הַסּוּס – קָרְאוּ הַמּוּסוֹת לְמַּעְיָן הַהוּא.

------------------
"לְאַט לְךָ, אֶפִּימֶתֵּיאוֹס אָחִי.
לֹא יְצוּרִים אֱנוֹשִיִּים כָּאֵלֶּה תֶּחֱזֶה נַפְשִׁי.
אֶהְגֶּה בְּאָדָם אֲשֶׁר מַרְאֵהוּ כָאֵלִים, וְהוּא יִתְמַהּ עַל סִדְרֵי-תֵבֵל וְיִשְׁתּוֹקֵק לִמְשֹׁל בָּהֶם; בְּחֶלְקוֹ עוֹלָמִית לֹא יִשְׂמַח, כִּי-אִם תָּמִיד יַחֲלֹם עַל הָדוּר וְנִשְׂגָּב מֵאֲשֶׁר מֻנָּה לוֹ: זֶה הָאָדָם, רְקָמָהוּ רַעְיוֹנִי".
"תְּנֵנִי וְאֶעֱשֶׂה אֲנִי אֶת הָאָדָם", אָמַר אֶפִּימֶתֵּיאוֹס.
"נַסֵּה", אָמַר פְּרוֹמֶתֵּיאוֹס לְאָחִיו.

------------------
שָׁמַעְתִּי קִלּוּחֵי-גֶשֶׁם, חוֹבְטִים עַל גַּגּוֹת כְּגַלֵּי-סוּפָה הָאוֹמְרִים לְטַבֵּעַ סְפִינָה קְטַנָּה; שָׁמַעְתִּי קוֹל חָבֵר מְאַחֵר, עוֹבֵר בְּרִנָּה בֶּחָצֵר; שָׁמַעְתִּי דְפִיקוֹת-רַגְלַיִם קְצוּבוֹת שֶׁל עוֹרְכֵי נִשְׁפִּיָּה פְּרָטִית בְּחַדְרָם אַחֲרֵי הָעֶרֶב הַגָּדוֹל.
אַרְבַּע פְּעָמִים קַמְתִּי וְיָצָאתִי הַחוּצָה, מִפְּנֵי שֶׁנִּדְמָה לִי כִּי כְּבָר אָתָא בֹּקֶר, וּבְכָל פַּעַם הָיָה מֶזֶג-הָאֲוִיר אַחֵר.

------------------
בָּעֶרֶב הַהוּא שָׂם אֶלְשָׂרָף אֶת כְּלוּב אַבְנֵי-הַחֵן עַל כָּרוֹ מוּל אֶשְׁנַבּוֹ, וַיֹּאמֶר: אֲחַכֶּה, אוּלַי תָבוֹא אֵלַי שֵׁנִית יַלְדַּת-הַכּוֹכָביִם, וְתֹאבֶה לָשֶׁבֶת בַּמָּעוֹן, בָּנִיתִי לָהּ, כִּי תִרְאֶה אֲשֶׁר לֹא דַלָּה הָאָרֶץ מִנֹּגַהּ – וְתִרְצֶה אֶת יִפְעַת אֲבָנָי.
וּבַחֲצוֹת הַלַּיְלָה, כִּפְעֹם הַכּוֹכָבִים בְּעֶצֶם-זָהֳרָם, שׁוּב נִפְתַּח הַכּוֹכָב הַלָּבָן כְּהִפָּתַח כּוֹתֶרֶת-פֶּרַח, וּמִלִּבּוֹ יָצְאָה יַלְדַּת-הַפְּלָאִים, וַתְּרַחֵף וַתֵּדֶא מַטָּה אֶל הָאָרֶץ. 
------------------
לְיַד בֵּית-מִקְלַחַת בִּלְתִּי-גָמוּר עָמַד הַטֶּנְדֶּר הַקִּבּוּצִי (“עֶגְלַת-כֹּחַ” הָיָה חָתוּם בּוֹ בְּאַנְגְּלִית, וְחָשַׁבְתִּי כִּי זֶה שֵׁם יוֹתֵר נָאֶה מִ“טֶּנְדֶּר”), אֲשֶׁר נוֹעַד לְהַסִּיעַ חֲבֵרִים מַטָּה אֶל הַכְּבִישׁ. נִצַּבְתִּי לְיָדוֹ וּשְׁמַרְתִּיו, פֶּן אֲאַחֵר.

------------------
כְּשֵׁם לַקִּבּוּץ הַהֲרָרִי הַזֶּה. עַד-מְהֵרָה יִתְקַצֵּר לְ “אַדְמוֹת”, נִסְמָךְ שֶׁאֵין לוֹ סוֹמֵךְ… זַכַּאי הֶחָבֵר יִצְחָק יִצְחָקִי לְמַצֶּבֶת-זִכָּרוֹן בְּצוּרַת מוֹסָד חַי בְּעִירוֹ בְּחֵיק מִשְׁפַּחַת-הַפּוֹעֲלִים הָרְחָבָה, אֲשֶׁר עָבַד אוֹתָהּ. 
------------------
נָתְנָה דֵימֶטֶר עֵינֶיהָ בְּאַסְקַלָּפוֹס, וַיְהִי לְיַנְשׁוּף קְצַר-אָזְנַיִם, וַיֵּדֶא הַיַּנְשׁוּף לְבַקֵּשׁ נְקִיק-סְלָעִים לְמִסְתּוֹר מֵאוֹר-יוֹם.
וַיְהִי דְּבַר דֵּימֶטֶר אֶל הֶרְמֶס לֵאמֹר: "אִם נִגְזַר עַל בִּתִּי לָשׁוּב אֶל מְעוֹן-תַּחְתִּיּוֹת, תַּעֲמוֹד הַמְּאֵרָה עַל הָאָרֶץ וְתִגְדַּל עוֹד, עַד יִגְוְעוּ בְהֵמָה וְאָדָם מִכָּפָן, וְדִיאֹונִיסוֹס וְתַלְמִידָיו יִצְמְאוּ אֶל דַּם-עֲנָבִים – וָאָיִן, כִּי יוֹבִישׁוּ כְרָמִים".
וַיָּבֵא הֶרְמֶס אֶת דְּבַר-דֵימֶטֶר לִפְנֵי זֶאוּס.

------------------
וְהִנֵּה אִינְדְּיָנִי עִם אִשְׁתּוֹ, הוּא רָחָב, עֵינָיו טוֹבְעוֹת בְּשֻׁמָּן, וְגָבוֹהַּ מְאֹד, וְהִיא גוּצָה וּרְחָבָה, וְחָטְמָה הַמְּחֻדָּד הוֹלֵךְ לְפָנֶיהָ; וְכָמוֹהָ כֵּן בַּעְלָהּ, לְרֹאשָׁם מִגְבַּעַת שְׁחוֹרָה עִם נוֹצָה אַחַת אֲדֻמָּה, וְעַל זְרוֹעָהּ גַּם תִּינוֹק, שֶׁקְּלַסְתֵּר-פָּנָיו מִשְׁנֵה קְלַסְתֵּר-פְּנֵי אָבִיו, וְגַם חֲבִילַת-מַשָּׂא גְדוֹלָה, וּבַעְלָהּ דּוֹחֵף אוֹתָהּ בִּשְׁתֵּי יָדָיו מֵאֲחוֹרֶיהָ. 
------------------
הִיא תִשְׂמַח שֶׁאֲנִי יוֹדַעַת לְצַיֵּר.
וּכְדֵי שֶׁלֹּא תִשְׁכַּח, צִיַּרְתִּי אֶת הַחֲנִית, שֶׁאַבָּא רוֹצֶה בָהּ, מִחוּץ לִמְעָרֶה, וּבֶאֱמֶת הִיא בִּפְנִים.
אֲבָל אַתָּה תַּרְאֶה לְאִמָּא שֶׁלִּי, וְהִיא תִתְּנֶהָ לָךְ.
עָשִׂיתִי אוֹתָהּ כְּשֶׁהִיא פּוֹשֶׁטֶת יָדֶיהָ, כִּי הִיא תִּשְׂמַח לִקְרַאת בּוֹאֶךָ.
הַאֵין זוֹ תְמוּנָה יָפָה! הַאִם אַתָּה מֵבִין הַכֹּל יָפֶה, אוֹ אֶחֱזוֹר וַאֲבָאֵר לְךָ בַּשֵּׁנִית?"
הָאִישׁ הַזָּר הִסְתַּכֵּל בִּתְמוּנָה וְהֵנִיד אֶת רֹאשׁוֹ בְּכָל כֹּחוֹ.

------------------
יָדֹעַ יָדְעָה אֶת נֶפֶשׁ-זֶאוּס כִּי הֲפַכְפֶּכֶת הִיא וְנוֹחָה לְהִתְפַתּוֹת אַחֲרֵי נִימְפוֹת וּשְׁאָר בְּנוֹת-חֶמֶד, וְהִיא, הֶרָה, מִן הַנְּפָשׁוֹת הַדְּבֵקוֹת בְּבַעַל-בְּחִירָתָן לָעַד.
וַתֹּאמֶר אֶל לִבָּהּ: "אִם לֹא בְּעָמָל וִיגִיעָה יִזְכֶּה בִי זֶאוּס, אֵקַל בְּעֵינָיו, וְחִישׁ יֵט מֵעָלַי וְיִפְתְּ לְבָבוֹ אַחַר צְעִירַת-טִיטָנִיּוֹת אוֹ מוּסָה מַנְעִימַת-זֶמֶר אוֹ נִימְפַת-נָהָר, נֶכְדַּת פּוֹסֵידוֹן".

------------------
בְּאַמְפִיתֵּיאַטְרוֹן-עֲנָק, מִתְעַגֵּל קַשְׁתוֹת-אֶבֶן לְרֹחַב, מִתְנַשְּׂאוֹת וְעוֹלוֹת טוּר מֵעַל טוּר לַשָּׁמַיִם – לְבַסּוֹף מִצְטוֹפְפִים בִּישִׁיבָה דְרוּכָה קְהַל-הַהֲמוֹנִים, וְדָמָה הָאוּלָם כֻּלּוֹ כְּיָם אַדִּיר אֲשֶׁר הִתְקַמֵּר לַמָּרוֹם, נִתְלָה וְקָפָא שָׁם, וַחֲלַל-תְּהוֹמוֹ רָצוּף רָאשִׁים-רָאשִׁים עַד גְּדוֹתָיו.

------------------
שָׁלְחָה אֶבְרִינוֹמָה אֶת יָדֶיהָ, תָּפְשָׂה אֶת הָרוֹחַ, מוֹלְלַתְהוּ בֵּין כַּפֶּיהָ.
נֶהְפַּךְ הָרוֹחַ לְצִפְעוֹנִי אַדִּיר, אוֹפְיוֹן שְמוֹ.
קַר הָיָה לְאֶבְרִינוֹמָה, וַתּוֹסֶף לְרַקֵּד לְמַעַן הִתְחַמֵּם; אַדִּירוֹת הִפְלִיאָה רַקֵּד.
חָמַד הַצִּפְעוֹני אֶת חֻמָּהּ, הִתְכָּרֵךְ פִּתּוּלִים-פִּתּוּלִים עַל אֵיבָרֶיהָ הַצַּחִים.
וַתַּהַר אֶבְרִינוֹמָה וַתֵּלֶד בֵּיצָה, הִיא בֵּיצַת-הַיְּקוּם.
חֲצִיַּת הַבֵּיצָה 

------------------
וְאֶת מַצְבִּיא-הַטִּיטָנִים רְחַב-הַכְּתֵפַיִם, אַטְלַס, עָנַשׁ זֶאוּס שֶׁיַּעֲמֹד בִּקְצֵה יַבֶּשֶת-אַפְרִיקָה הַגְּדוֹלָה, וְיִשָּׂא עַל כְּתֵפָיו אֶת כָּל כֹּבֶד-הָרָקִיעַ, אֵין שֵׁבָּתוֹן וְאֵין מְנוּחָה כָּל-הַיָּמִים.
וּבַטִּיטָנִיּוֹת לֹא נָגַע זֶאוּס לְרָעָה, בִּגְלַל רֵיעָה אִמּוֹ וּבִגְלַל יְדִידָתוֹ מֶטִיס, אֲשֶׁר שְׁמָהּ מִתְפָּרֵשׁ עֵצָה טוֹבָה.
וַיִּשְׁלְטוּ הָאֵלִים בְּסִדְרֵי-הַיְּקוּם לְדוֹרוֹת וּתְקוּפוֹת, תַּחַת שִׁלְטוֹן-הַטִּיטָנִים אֲשֶׁר מֻגַּר, וְזֶאוּס נָגִיד לָהֶם וָמֶלֶךְ.

------------------
וְאֵד דַּק מְחַבֵּק הָאָרֶץ וְנוֹגֵעַ בִּפְנֵי הַהֵלֶךְ בִּדְמוּת בְּנוֹת-טִפּוֹת זַעֲרוּרִיּוֹת. אֵין זֶה גֶשֶׁם עֲדַיִן. וְשׁוּב בֹּקֶר, וְהַלְּבָנָה הַמְּלֵאָה (שֶׁמִּדַּרְכָּהּ לִשְׁהוֹת לִפְעָמִים עַד הַצָּהֳרַיִם), הִנֵּה הִיא צְבוּתָה בֵּין שְׁתֵּי זְרוֹעוֹת-עָנָן אַרְגְּמָנִיּוֹת. וְלַיְלָה אֶחָד, כַּחֲצוֹת, נִצְנוּצִים חוֹלְפִים בְּשׁוּלֵי-רָקִיעַ מִכָּל עֵבֶר. הָאִם בְּרָקִים הֵם? 
------------------
וּרְאִי טָהוֹר יֵשׁ לַיָּם, הוּא הַמָּקוֹם אֲשֶׁר שָׁם הַמַּיִם שׁוֹטְפִים אֶת הַחוֹלוֹת וְשָׁבִים אָחוֹר, וְהַחוֹלוֹת נוֹצְצִים מֵרָטֶב. בִּרְצוּעָה לַחָה זוֹ אֶפְשָׁר לִרְאוֹת בִּבְהִירוּת אֶת כָּל הָעֲנָנִים, דְּלוּקֵי יַיִן צָהֹב בַּשַּׁחַר, סְגֻלִּים וּמַכְסִיפִים בַּיּוֹם. גַּם צִפּוֹר כִּי תַעֲבוֹר תֵּרָאֶה בּוֹ. עַד שֶׁהַמַּיִם נִסְפָּגִים בַּחוֹל, וְנֶעְכַּר הָרְאִי, כְּבָר בָּאִים מַיִם אֲחֵרִים וּמְחַדְּשִׁים אֶת פָּנָיו; כֵּן הוּא מֵאִיר וּמַכְהֶה חֲלִיפוֹת.

------------------
וְכַאֲשֶׁר קָרְבָה הָאֳנִיָּה אֶל הַיַּבַּשָּׁה (וְיַד אִישׁ-הַהֶגֶה מוֹלִיכָה אוֹתָהּ נֶאֱמָנָה), קָפַץ דִּיאוֹנִיסוֹס אֶל הַחוֹף וַיֵּלֶךְ לְדַרְכּוֹ.
וְאִישׁ-הַהֶגֶה כָּרַת אֶת גֶּפֶן-הַתֹּרֶן, וַיִּטָּעֶנָּה בְּחֶלְקַת-עָפָר בֵּינוֹת לְסַלְעֵי-הַחוֹף, וַתִּגְדַּל הַגֶּפֶן וַתָּרָם, וַיְהִי צִלָּהּ מִשְׁכָּן לְיוֹרְדֵי-יָם עוֹבְדֵי-דִיאוֹנִיסוֹס, וְאִישׁ-הַהֶגֶה כֹּהֲנָם.
בְּנֵי-לִוְיָתוֹ שֶׁל דִּיאוֹנִיסוֹס
הַמֵּינַדּוֹת 
וְדִיאוֹנִיסוֹס הוֹלֵךְ מֵחַיִל אֶל חָיִל.

------------------
אֶפִּימֶתֵּיאוֹס מְנַסֶּה לַעֲשׂוֹת אָדָם, וּמַה יוֹצֵא מִתַּחַת יָדוֹ 
וַיֵּלֶךְ אֶפִּימֶתֵּיאוֹס וַיָּלָשׁ דְּמֻיּוֹת שׁוֹנוֹת מֵעֲפַר-הָאֲדָמָה, וּבְכָל דְּמוּת יָצַק מִדּוֹת מִמִּדּוֹת שׁוֹנוֹת: מִזֵּג וְאִזֵּן, מָחַק וְגָדַשׁ, חִסֵּר וְיִתֵּר.

------------------
רֶגַע תִּזְכּוֹר אֶת חֶסֶד בַּעְלָהּ וּמָתְקוֹ, וְנִחֲמָה מִמַּחֲשֶׁבֶת הֲרִיגָתוֹ; אַחַר תִּזְכּוֹר אֶת נְבוּאַת-אַפּוֹלוֹן, כִּי תִהְיֶה כַלָּה לְרַהַב, וְאֶת דִּבְרֵי אַחְיוֹתֶיהָ וַעֲצָתָן, וְהִקְשְׁתָה אֶת רוּחָהּ לְאַבֵּד אֶת אֲדוֹנֶיהָ הוֹלֵךְ-הַחֲשֵׁכִים.
לְבַסּוֹף חָזְקָה עָלֶיהָ הַלָּשׁוֹן הָרָעָה אֲשֶׁר לְאַחְיוֹתֶיהָ, וַתָּכֶן הַסַּכִּין וְהַמְּנוֹרָה כַּאֲשֶׁר יֹעָצָה.
אָתָא לַיְלָה, וְהַבַּעַל בָּא אֶל חֲדַר מִשְׁכָּב-פְּסִיכֵי.

------------------
וַיּוֹצֵא אוֹתָהּ פְּרוֹמֶתֵּיאוֹס, וַיַּחֲזֵק אוֹתָהּ בְּיָדוֹ, וְהִיא מִתְנוֹצֶצֶת בְּכָל צִבְעֵי-הַקָּשֶׁת.
וַיֹּאמֶר אֶל אָחִיו וְאֶל אֵשֶׁת-אָחִיו: "הִסְתַּכְּלוּ בְזֹאת.
תּקְוָה שְׁמָהּ; קְטַנָּה וְחַלָּשָׁה תֵרָאֶה, אַךְ חֲזָקָה הִיא מִכָּל חָזָק.
שִׁמְרוּהָ הֵיטֵב, וְהַנְחִילוּהָ מִדּוֹר לְדוֹר.
כָּל זְמַן שְׁתִּהְיֶה תִּקְוָה לָאָדָם, עוֹד יוּכַל לַעֲמוֹד וּלְהִתְקַיֵּם עַל אַף כָּל הַמְּאֵרוֹת וְהַמְּצוּקוֹת וְהַמַּדְוִים אֲשֶׁר יִפְקְדוּהוּ".

------------------
– אַה, – אָמְרָה הָאִשָּׁה, – חָתוּל חָכָם הוּא, אֲבָל אֵין חָכְמָתוֹ מַגַּעַת לְחָכְמַת אִישִׁי.
הֶחָתוּל מָנָה אֶת חֲמֵשֶׁת הַדְּבָרִים, וְהֵם נִרְאוּ מְגֻשָּׁמִים בְּיוֹתֵר, וְאָמַר: “אָצוּד עַכְבָּרִים בִּהְיוֹתִי בַּמְּעָרָה לְעוֹלָם וּלְעוֹלְמֵי-עוֹלָמִים; אֲבָל עֲדַיִן אֲנִי הֶחָתוּל הַמִּתְהַלֵּךְ לְבַדִּי, וְכָל הַמְּקוֹמוֹת שָׁוִים בְּעֵינָי.”
– לֹא בְּשָׁעָה שֶׁאָנֹכִי עִמְּךָ, – אָמַר הָאִישׁ.

------------------
דַּיֶּךָ שֶׁאַתָּה מַסִּיעַ ‘אַוָּז אָפֹר’ שֶׁלְּךָ מֵהַרִיסְבּוּרְגְּ וְעַד בּוֹפַלוֹ בְּשָׁלוֹם, וּמַחֲזִירֵהוּ בְּשָׁלוֹם מִבּוֹפַלוֹ לְהַרִיסְבּוּרְגְּ. אִם תּוֹסִיף תַּעֲמִיק חֲקִירוֹת כָּאֵלוּ כְּשִׁבְתְּךָ אֶל הַגַּלְגַּל, תָּבוֹא שָׁעָה וְתִמְצָא עַצְמְךָ בְּאַחַת הַפְּחָתִים שֶׁבְּצִדֵּי הַדֶּרֶךְ, וְהָאוֹטוֹבּוּס שֶׁלְּךָ – צְרוֹרֵי-צְרוֹרוֹת, וְאַתָּה וְנוֹסְעֶיךָ – עֲצָמוֹת מְפֻזָּרוֹת!’
“אָמַרְתִּי לוֹ: הֵן אָז אֶפְשָׁר וְיִוָּדַע לִי הַסּוֹד”.

------------------
הָאִישׁ הַזָּר לֹא הֵבִין דָּבָר, לֹא אָמַר מְאוּמָה, עַל כֵּן שָׁלְחָה טָפִי אֶת יָדָהּ הַקְּטַנָּה, וּמָשְׁכָה בַעֲנָק הַיָּפֶה, הֶעָשׂוּי חֲרוּזֵי זֵרְעוֹנִים וְשֵׁן-כָּרִישׁ, אֲשֶׁר לְצַוָּארוֹ.
הָאִישׁ הַזָּר חָשַׁב: “אָכֵן, זוֹהִי יָלְדָּה נִפְלָאָה בִּמְאֹד-מְאֹד-מְאֹד.
שֵׁן-הַכָּרִישׁ אֲשֶׁר בַּעֲנָקִי שֵׁן-כְּשָׁפִים הִיא, וּמְקֻבְּלַנִי, שֶׁמִּי שֶׁיִּגַּע בָּהּ בְּלֹא רְשׁוּתִי, מִיַּד יִתְנַפַּח אוֹ יִתְפּוֹצֵץ.

------------------
– זֶה טוֹב, אֲבָל עֲדַיִן לֹא בָּחַרְתִּי דַּרְכִּי. הִנֵּה! יֶשְׁנוֹ הָאִישׁ שֶׁדִּבֵּר אֵלֶיךָ מִלְּכַתְּחִלָּה. אִלּוּ לֹא תָּפַשׂ אֶת תְּשׂוּמַת-לִבְּךָ, לֹא הָיִיתִי עָיֵף מִלְּצַפּוֹת וְלֹא הָיִיתִי מִתְרַחֵק. וְכָל זֶה לֹא הָיָה מִתְרַחֵשׁ. מַה יָּכוֹל הוּא לַּעֲשׂוֹת בִּשְׁבִילִי?
אָמַר הָאִישׁ:
– רְצוֹנְךָ, אֶפְעַל קֶסֶם שֶׁגַּם הַמַּיִם הָעֲמֻקִּים וְגַם קַרְקַע הַיַּבָּשָׁה יִהְיוּ בֵּית-דִּירָה לְךָ וּלְצֶאֱצָאֶיךָ – וְתוּכַל לְהִתְחַבֵּא הֵן בַּיַּבָּשָׁה וְהֵן בַּיָּם.
אָמַר פַּאוּ-אַמָּה:

------------------
יַרְכִּבֵהוּ עַל בָּמֳתֵי אָרֶץ
וַיֹּאכַל תְּנוּבֹת שָׂדָי,
וַיֵּנִקֵהוּ דְבַשׁ מִסֶּלַע
וְשֶׁמֶן מֵחַלְמִישׁ צוּר.
“שֶׁהֶחֱיָנוּ”
מִי יָבוּז לָאַוְזִיָּה הַקְּטַנָּה הַזֹּאת, לַלּוּל הַקָּטָן הַזֶּה, וּלְעוֹפוֹתֵיהֶם הַמְּעַטִּים? מִי יִצְחַק עַל הַחֲמוֹר, הַמְּפַשֵׂק אָזְנָיו לִשְׁמוֹעַ נְעִירַת עַצְמוֹ – חֲלוּץ-בְּהֵמוֹת זֶה, אִמְּצוּהוּ לָהֶם הַמִּתְאַחֲזִים? מִי יִלְעַג לְגִדְרַת-הַצֹּאן הַדַּלָּה הַזֹּאת וּלְדַיָּרֶיהָ הַצַּמְרִיִּים, מְלֻכְלְכֵי-הָאָבָק? 
------------------
כַּמּוּבָן, קִפּוֹדִים וְצַבִּים מְצוּיִים בִּמְקוֹמוֹת אֲחֵרִים (יֵשׁ אֲחָדִים בְּגִנָּתִי); וְאוּלָם בְּנֵי הַסּוּג הָאֲמִתִּי הַקַּדְמוֹן וְהַפִּקֵּחַ, קַשְׂקַשֵּׂיהֶם חוֹפְפִים זֶה אֶת זֶה, כְּמוֹ קַשְׂקַשֵּׂי אִצְטְרוּבְּלֵי-אֹרֶן, וְשֶׁמְּגוּרֵיהֶם עַל גְּדוֹת הָאֲמַזּוֹן הַגּוֹעֵשׁ מִן הַיָּמִים הָרְחוֹקִים וְהַכַּבִּירִים, לְעוֹלָם הֵם נִקְרָאִים אַרְמַדִּילִים, 
מִפְּנֵי שֶׁהֵם כָּל-כָּךְ פִּקְחִים. 
וּבְכֵן, אֲהוּבַי וַחֲבִיבַי, זֶהוּ הָעִנְיָן. תְּפַסְתֶּם?
------------------
– אֲבָל אַתָּה אָמַרְתָּ שֶׁרָצִיתָ לִהְיוֹת נִרְדֶּה מִתּוֹךְ קְלִפָּתְךָ בְּכַפָּתִי – אָמַר הַיָּגוּאָר רַב-הַגְּוָנִים. 
– אִם תְּהַרְהֵר בַּשֵּׁנִית, תִּמְצָא כִי לֹא אָמַרְתּי שׁוּם דָּבָר מִסּוּג זֶה. אָמַרְתִּי כִּי אִמְּךָ אָמְרָה שֶׁעָלֶיךָ לִרְדּוֹת אוֹתִי מִקְּלִפָּתִי – אָמַר אִטִּי-מוּצָק. 
– מַה יִקְרֶה אִם אֶעֱשֶׂה כָּךְ? – שָׁאַל הַיָּגוּאַר מִתּוֹךְ רַחְרְחָנוּת וְתַכְלִית זְהִירוּת. 

------------------
מִפִּנַּת-מִסְתָּרִים עוֹלָה עַל הַבָּמָה הָרְחָבָה, הָעֲגֻלָּה, הַמַּקְהֵלָה; מֻרְכֶּבֶת הִיא מִשְׁמוֹנֶה-עֶשְׂרֵה אֶרִינְיוֹת, הֵן בְּנוֹת-הַזַּעַם, הָרוֹדְפוֹת – אִם עַל יְדֵי קוֹרוֹת-גּוֹרָל וְאִם בַּחֲלוֹמוֹת-זַעֲוָה וּבַחֲתִירוֹת בַּנְּשָׁמָה פְּנִימָה – כָּל אֲשֶׁר אָשַׁם בְּמַעֲשֵׂה-רֶצַח עַד הִשָּׁמְדוֹ. גֹּדֶל לֹא-אֱנוֹשׁ לָהֶן, עֲטִיפוֹתֵיהֶן שְׁחוֹרוֹת, שַׂעֲרוֹתֵיהֶן בְּנֵי-נָחָשׁ חַיִּים, חַרְטוֹמֵיהֶן כָּעַיִט וְצִפָּרְנֵיהֶן כַּנָּמֵר; וּפְתָנִים גְּדוֹלִים מִתְפַּתְּלִים עַל מָתְנֵיהֶן. 
------------------
“שָׁלוֹם וּפְאֵר לָכֶן, צִפֳּרִים אֲהוּבוֹת, אַחְיוֹתַי לַדֶּרֶךְ! סִימַן-בְּרָכָה הִנְּכֶן לִי, כִּי כָּמוֹנִי כְּמוֹכֶן נִמְצָא בְּחֵיק-מֶרְחַקִּים הַכְנָסַת-אוֹרְחִים מְאִירָה וּמַחֲסֵה-נֹעַם אַחֲרֵי תְּלָאוֹת-נְדוֹד, וְחֶסֶד אֵלִים מִכָּל רַע יִנְצְרֵנוּ”. וְהָלְאָה שָׁת פְּעָמָיו שָׂמֵחַ וְטוֹב-לֵב.
וַיְהִי בְּהִכָּנֵס אִיבִּיקוֹס אֶל חֶלְקַת-יַעַר, מֻקֶּפֶת עֵצִים עֲבֻתִּים-בְּיוֹתֵר, וַיִּקְפְּצוּ עָלָיו מִמַּחֲבוֹא שְׁנֵי אַנְשֵׁי-חָמָס לְהַכּוֹתוֹ נֶפֶשׁ וְלִשְׁדּוֹד כָּל אֲשֶׁר לְגוּפוֹ. 
------------------
וַתִּפְרֹצְנָה הָאַרְמוֹנָה וְאֶל פְּסִיכֵי אֲחוֹתָן, וְהֵן מִתְיַפְּחוֹת בְּדִמְעוֹת-מִרְמָה וְאַנְחוֹת-שֶׁקֶר; וַתִּתְחַלְחַל פְּסִיכֵי, וַתִּשְׁאַל: "הַאִם מָצְאָה רָעָה אֶת אָבִינוּ אוֹ אֶת אִמֵּנוּ?"
וַתַּעַן הַבְּכִירָה: "עָלַיִךְ אָנוּ בּוֹכוֹת, וְאַתְּ מְקוֹר-צַעֲרֵנוּ.
הָהּ, אֲחוֹתֵנוּ הַקְּטַנָּה, הָאֲהוּבָה, לֹא יָדַעתְּ אֲסוֹנֵךְ, וּמַר-גּוֹרָלֵךְ נִסְתָּר מִמֵּךְ".

------------------
וְדֵימֶטֶר, אַחֲרֵי אֲשֶׁר נוֹדַע לָהּ הַסּוֹד, שָׁבָה אֶל בֵּית-הַמֶּלֶךְ בְּטֶרֶם שַׁחַר, וּבְלִבָּהּ תַּבְעֵרַת-זַעַם עַל זֶאוּס, אֲשֶׁר הֶגְלָה אֶת יַלְדָּתָה אֶל שְׁאוֹל-תַּחְתִּיּוֹת, וְאֶת פִּי אֵם-הַיַּלְדָּה לֹא שָׁאָל.
וַתֹּאמֶר אֶל נַפְשָׁהּ: "אֶגְמוֹל חֶסֶד אַךְ אֶחָד עִם דֵּימוֹפוֹאוֹן, קְטֹן בְּנֵי-הַמֶּלֶךְ, אַחַר אֶנְקֹּם נִקְמָתִי מִזֶּאוּס, וְאַכְרִיחֵהוּ לְהָשִׁיב לִי אֶת יַלְדָּתִי".
הָאוֹמֶנֶת-הָאֵלָה הוֹגָה דָבָר טוֹב לַיֶּלֶד, וְהָאֵם מְקַלְקֶלֶת

------------------
אָז נִשְׁמַע קוֹל-רַעַשׁ נוֹרָא, כִּי כָל תְּשַׁע מֵאוֹת וְתִשְׁעִים וָתֵשָׁע הַנָּשִׁים יָצְאוּ בְּרִיצָה מִן הָאַרְמוֹן, צוֹרְחוֹת וְצוֹעֲקוֹת וּמְבַקְּשׁוֹת אֶת תִּינוֹקוֹתֵיהֶן. הֵן אָצוּ וְיָרְדוּ עַל מַדְרְגוֹת הַשַּׁיִשׁ הַגְּדוֹלוֹת, מֵאָה בַּטּוּר, וּבַלְקִיס, הַחֲכָמָה בַנָּשִׁים, הָלְכָה הֲלִיכָה אֲצִילִית לִקְרָאתָן וַתֹּאמַר: – מַה הַפַּחַד שֶׁאָחַז אֶתְכֶן, הוֹ מְלָכוֹת?

------------------
רָצָה לֶאֱכֹל פֵּירוֹת – מָשַׁךְ וְקָטַף פֵּירוֹת מִן הָעֵץ, שֶׁלּא כְמִנְהָגוֹ הַקָּדוּם, שֶׁהָיָה יוֹשֵׁב וּמְחַכֶּה עַד שֶׁיִפֹּל הַפְּרִי מִן הָאִילָן מֵאֵלָיו. רָצָה עֵשֶׂב – תָּלַשׁ עֵשֶׂב מִן הָאֳדָמָה, שֶׁלֹּא כְמִנְהָגוֹ הַקָּדוּם, שֶׁהָיָה כּוֹרֵעַ עַל בִּרְכָּיו כְּדֵי לְלַחֵךְ עֵשֶׂב. מִדֵּי עֲקֹץ אוֹתוֹ הַזְּבוּבִים שָׁבַר לוֹ עָנָף מֵעֵץ וְשִׁמֵּשׁ לוֹ מַבְרִיחַ-זְבוּבִים. וְהוּא עָשָׂה לוֹ כוֹבַע-בֹּץ חָדָשׁ, בְּכָל עֵת שֶׁהַשֶּׁמֶשׁ הָיְתָה לוֹהֶטֶת בְּיוֹתֵר.

------------------
בְּשֶׁבֶת הֶרָה לְהִנָּפֵשׁ עַל אַחַד-הֶהָרִים בְּאַרְגּוֹלִיס, חוֹלֵל סוּפָה נוֹרָאָה, אֲפֵלַת עֲנָנִים, רַבַּת בְּרָקִים וּרְעָמִים, וְיוֹרֶדֶת מִשְׁפְּכֵי מַיִם אַדִּירִים.
וְהַאֵל עַצְמוֹ הִתְחַפֵּשׂ כִּדְמוּת קוּקִיָּה דְווּיָה וְחוֹלָנִית, מֻכַּת-סַעַר וּרְטֻבַּת-הַנּוֹצָה.
רָאֲתָה הֶרָה אֶת הַקּוּקִיָּה הַמִּסְכֵּנָה.
חָמְלָה עָלֶיהָ, וַתָּשֶׁת אֶת הַקּוּקִיָּה בְּחֵיקָהּ לְחַמֵּם אוֹתָהּ וְלָתֵת לָהּ מִסְתּוֹר מִגָּשֶׁם.

------------------
הִנֵּה – הֵן! וְהַתִּינוֹקוֹת שֶׁל פַּאוּ-אַמָּה שׂוֹנְאִים לִהְיוֹת מוּצָאִים מִתּוֹךְ הַפּוּסַט-טַאסֶקִים שֶׁלָּהֶם, וּמוּבָאִים הַבַּיְתָה בְּצִנְצָנוֹת שֶׁל מְלָפְפוֹנִים חֲמוּצִים. וְזֶה הַטַּעַם שֶׁהֵם צוֹבְטִים אֶתְכֶם בַּמִּסְפָּרַיִם שֶׁלָּהֶם, וְזֶה מַגִּיעַ לָכֶם בְּצֶדֶק!
------------------
בְּהַגִּיעַ בֶּן-מַיָּה אֶל אָחוּ דוֹשֵׁא לְיַד נְהַר-אַלְפֵיאוֹס, הִתְחִילוּ הַפָּרוֹת מְלַחֲכוֹת אֶת הָעֵשֶׁב הַלַּח; וְהֶרְמֶס קוֹשֵׁשׁ עֵצִים וְהִצִּית מְדוּרָה.
בְּכֹחַ אַדִּיר תָּפַס הָאֵל-הַתִּינוֹק שְׁתַּיִם מִן הַפָּרוֹת, הֱבִיאָן בִּזְרוֹעוֹתָיו אֶל מְקוֹם-הַמְּדוּרָה, הִפִּיל אוֹתָן לָאָרֶץ וְשָׁבַר אֶת מַפְרַקְתָּן.

------------------
הַגִּ’ירַף – שְׁבַע-עֶשְׂרֵה רֶגֶל גָּבְהוֹ, וְהוּא כֻלּוֹ זְהַבְהַב-צְהַבְהַב-רַכְרַךְ מֵרֹאשׁוֹ וְעַד עֲקֵב-רַגְלוֹ; וְהַזֵּיבְּרָה – קוֹמָתָהּ כְּאַרְבַּע וָחֵצִי בָרֶגֶל, וְהִיא כֻלָּה אֲפָרָהּ-עַפְרוּרִית מִקָּדְקָדָה וְעַד עֲקֵב-רַגְלָהּ.
– הֻם – אָמַר הַכּוּשִׁי, בְּהַבִּיטוֹ אַל תּוֹךְ הַצְּלָלִים הַחֲבַרְבָּרִים-הַמְּבֻעְבָּעִים שֶׁל יַעַר הַצְּמָחִים הָאֶזְרָחִיִּים.
– אִם כֵּן בְּדִין הוּא שֶׁיִּהְיוּ נִרְאִים בְּמָקוֹם זֶה כְמוֹ בָנַּנּוֹת בְּשֵׁלוֹת בְּבֵית-חֲרֹשֶׁת לְעִשּׁוּן בָּשָׂר.

------------------
קֹדֶם הַזְּמַנִּים הַכַּבִּירִים וְהָרְחוֹקִים, יַקִּירַי וַאֲהוּבַי, הָיָה הַזְּמַן שֶׁל תְּחִלַּת-הַתְּחִלּוֹת; וְזֶה הָיָה בַּיָּמִים שֶׁבָּהֶם כּוֹנֵן זְקַן-הָאַשָּׁפִים אֶת סִדְרֵי הָעוֹלָם. בָּרִאשׁוֹנָה הֵכִין אֶת הָאָרֶץ; אֲזַי הֵכִין אֶת הַיָּם; וְאָז צִוָּה עַל כָּל הַחַיּוֹת שֶׁיֵּצְאוּ וִישַׂחֲקוּ. וְכַאֲשֶׁר שָׁאָלוּ הַחַיּוֹת: “הוֹי, זְקַן-אַשָּׁפִים, בַּמֶּה נְשַׂחֵק?” אָמַר לָהֶן: “אֲנִי אַרְאֶה לָכֶן.” 
------------------
וְעַל בִּטְנוֹ יַמִּים יִשְׁתַּפְּכוּ וְיֶהֱמוּ, ובֵין צַלְעוֹתָיו נְהָרוֹת יִשְׂתָּרְכוּ, וְיַעֲרוֹת-אַדִּיר מוֹרִיקִים עַל גַּבּוֹ, וְרַעֲלוֹתָיו – עַרְפִלֵּי אַרְגָּמָן, אֵפֶר וָכֶסֶף. וּמִי הַנּוֹסְעִים בְּאוֹתוֹ אוֹטוֹבּוּס? כָּל גּוֹיֵי אָדָם, אִילָנוֹת וּדְשָׁאִים לְמִינֵיהֶם, שִׁבְטֵי עוֹפוֹת וְדָגִים, מִשְׁפְּחוֹת הַיּוֹנְקִים, עַמְמֵי הַשְּׁרָצִים וְהָרְמָשִׂים.

------------------
כְּלוּם אֵין עֵינֶיךָ רוֹאוֹת?
– הֵן רוֹאוֹת עַכְשָׁו – אָמַר הַנָּמֵר, – אֲבָל אֶתְמוֹל לֹא רָאוּ כְלָל.
כֵּיצַד עוֹשִׂים זֹאת?
– הַנִּיחוּ לָנוּ – אָמְרָה הַזֵּיבְּרָה, – וְנַרְאֶה לָכֶם.
הֵם הִנִּיחוּ לַזֵּיבְּרָה וְלַגִּ’ירַף לָקוּם, וְהַזֵּיבְּרָה הֶעְתִּיקָה מְקוֹמָהּ לְשִׂיחֵי קוֹצִים, מָקוֹם שְׂאוֹר הַשֶּׁמֶשׁ נוֹפֵל שָׁם עָקֹד וּמְפֻסְפָּס, והַגִּ’ירַף הֶעְתִיק מְקוֹמוֹ לְעֵצִים גְבֹהִים, מָקוֹם שְׂאוֹר-הַשֶּׁמֶשׁ נוֹפֵל שָׁם חֲבַרְבּוּרוֹת-אֲבַעֲבּוּעוֹת.

------------------
בּוֹ בָּרֶגַע וּבוֹ בַדַּק, הוֹ חֲבִיבַי וַאֲהוּבַי, נָפְלָה יְרִיעַת עוֹר-הַסּוּס הַיְּבֵשָׁה שֶׁהָיְתָה תְלוּיָה, זְנָבָהּ לְמַטָּה, עַל פִּי הַמְּעָרָה – ווּשׁ! – וַיְהִי כַאֲשֶׁר הָלְכָה הָאִשָּׁה לְהַרִימּהּ, וְהִנֵּה הֶחָתוּל יוֹשֵׁב לוֹ בְּנַחַת בְּתוֹךְ הַמְּעָרָה.
– הוֹ אוֹיַבְתִּי וְאֵשֶׁת-אוֹיְבִי וְאֵם אוֹיְבִי, – אָמַר הֶחָתוּל.
– אֲנִי הוּא: כִּי אָמַרְתְּ דָּבָר בְּשִׁבְחִי, וְעַתָּה יֵשׁ לִי רְשׁוּת לָשֶׁבֶת בְּתוֹךְ הַמְּעָרָה לְעוֹלָם וּלְעוֹלְמֵי-עוֹלָמִים.

------------------
בַּאֲדָמָה הֲרָרִית זוֹ צָפוֹן וְדָרוֹם נָשָׁקוּ.
שׁוּרַת עֲצֵי-לִימוֹן לְאֹרֶךְ הָרְחוֹב מִזֶּה וְשׁוּרַת אֲרָזִים לְאֹרֶךְ הָרְחוֹב מִזֶּה; וְאוֹתוֹ רְחוֹב, עַל בָּתָּיו הַקְּטַנִּים הַבְּנוּיִים אֲבָנִים שְׁחוֹרוֹת מֵאַבְנֵי הַמָּקוֹם, וְעוֹד רְחוֹב אֶחָד בִּמְצֻלָּב לוֹ, הֵם כָּל הַכְּפָר יַבְנְאֵל כֻּלּוֹ.
מוֹלִיךְ הָרְחוֹב הָרִאשׁוֹן אֶל יִשּׁוּב קָטָן הַקָּרוּי בֵּית-גַּן, וְאֶל כְּבִישֵׁי רֹאשׁ-פִּנָּה וְהַכִּנֶּרֶת.
הֻצְּעָה לִי מִטָּה תַּחַת הַלִּימוֹן בַּחוּץ.

------------------
וְקוֹרֵי אֲשֶׁר יָד אַדִּירָה מַחֲזִיקָה בָּהּ, צָעֲקָה צְעָקָה גְדוֹלָה וְנוֹרָאָה.
אַךְ עֲרוּץ-הָאֲדָמָה נֵסְגַּר מִמַּעַל לָהּ, וְהַכּוֹכָבִים וְהַשֶּׁמֶשׁ נֶעֶלְמוּ מֵעֵינֶיהָ, וְלֹא נִמְצָא לָהּ מוֹשִׁיעַ.
קוֹל צַעֲקַת-הַיַּלְדָּה הִדְהֵד וְהִתְגַּלְגֵּל לְמֵרָחוֹק.
שָׁמְעָה אִמָּהּ וַתִּתְחַלְחָל.
חִישׁ זִנְּקָה אֶל הַמָּקוֹם אֲשֶׁר מִשָּׁם עָלָה הַקּוֹל, אַךְ לֹא מָצְאָה מְאוּמָה, בִּלְתִּי אִם אָחוּ שַׁאֲנָן, עָשִׁיר בִּפְרָחִים.

------------------
אֲבָל הֵם לֹא הָיוּ נִרְאִים בְּקֹשִׁי וְחִפְּשׂוּ הַנָּמֵר וְהַכּוּשִׁי כָּל אוֹתוֹ הַיּוֹם וְאַף עַל פִּי שֶׁהֵרִיחוֹ אוֹתָם וְשָׁמְעוּ אוֹתָם, לֹא רָאוּ אוֹתָם כָּל עִקָּר.
– לְמַעַן הַחֶסֶד וְהָאֱמֶת! – אָמַר הַנָּמֵר, כְּהַגִּיעַ זְמַן סְעֻדַּת-הַמִּנְחָה, – נְחַכֶּה עַד שֶׁיֶּחְשַׁךְ.
לָצוּד בְּעֶצֶם הַיּוֹם – הֵן שַׁעֲרוּרִיָּה הִיא!
חַכּוּ עַד שֶׁחָשַׁךְ הַיּוֹם.
אָז שָׁמַע הַנָּמֵר מַשֶּׁהוּ נוֹשֵׁם וְנוֹשֵׁף לְאוֹר הַכּוֹכָבִים וְיוֹצֵא כֻלּוֹ עָקֹד מִבֵּין הָעֲנָפִים.

------------------
– הַבֵּט – אָמַר הָאִישׁ; וּכְדַבְּרוֹ עָלָה הַיָּם הַגָּדוֹל דֶּרֶךְ הַשֶּׁפֶךְ שֶׁל נְהַר-פֵּרָק, וְהוּא דָחַף אֶת הַנָּהָר אֲחוֹרַנִּית עַד שֶׁעָבַר עַל גְּדוֹתָיו וְשָׁטַף אֶת כָּל הַיְּעָרוֹת הָאֲפֵלִים לְמִילֵי-מִילִין, וּבֵית-הָאִישׁ הֻכָּה בְּמַּבּוּל.
– זֶה לֹא כַּשּׁוּרָה. הֶתֵּר אֶת הַדּוּגִית שֶׁלְּךָ וּנְגַלָּה מִיהוּ זֶה הַמְּשַׂחֵק אִם הַיָּם – אָמַר זְקַן-הָאַשָּׁפִים.

------------------
אַף-עַל-פִּי-כֵן, עַד מְהֵרָה צָבוּ אֶצְבְּעוֹתַי, וְדָם טִפְטֵף מֵהֶן. אָמַר הַזָּקֵן, לֹא בְלִי קֻרְטוּב שֶׁל הִתְגָּאוּת יַלְדּוּתִית בְּכֹחוֹ: “בָּרוּר, שֶׁאֵינְךָ רָגִיל בַּעֲבוֹדָה. אַף הַכָּרַת פָּנֶיךָ עָנְתָה בְךָ, שֶׁאַתָּה מִן הַמַּקְדִּימִים נִשְׁמַע לְנַעֲשֶׂה, הִתְפַּלְסְפוּת לִמְלָאכָה. אָכֵן, כָּל עִמּוּל-הַמּוֹחַ בְּהַשָּׂגַת כִּבְשׁוֹנוֹ שֶׁל עוֹלָם, שָׁוְא הוּא. רַק מִתּוֹךְ עֲשִׂיָּה נֶאֱמָנָה, מַגִּיעַ הָאָדָם לִידֵי הַכָּרַת נִשְׁמַת הַדְּבָרִים, לִידֵי בִינָה וְדֵעָה”.

------------------
הוֹפִיעַ לִפְנֵיהֶן בִּדְמוּת נַעֲרָה, אֲשֶׁר הִפְצִירָה בָּהֶן לְבַל תְּחַלֵּלְנָה אֶת חַג-דִּיאוֹנִיסוֹס.
וְכַאֲשֶׁר לֹא הִקְשִׁיבוּ הַשָּׁלֹש, נֶהְפַּךְ הָאֵל מִנַּעֲרָה לְפַר בֶּן-בָּקָר, וּמִפַּר לְנָחָשׁ, וּמִנָּחָשׁ לַאֲרִי.
וַתִּתְחַלְחַלְנָה בּנוֹת-הַמֶּלֶךְ, וַיָּבוֹא בָּהֶן רוּחַ-שִׁגָּעוֹן, וַתַּפֵּלְנָה שְׁלָשְׁתָּן גּוֹרָל, מִי מֵהֶן תַּקְרִיב אֶת עוֹלָלָהּ קָרְבָּן לָאֵל, לְפַיֵּס אוֹתוֹ.
וַיִּפֹּל הַגּוֹרָל עַל לֶבְקִיפֵּי.

------------------
לְשֵׁמַע הַדְּבָרִים הַנּוֹרָאִים הָאֵלֶּה, חָוְרָה פְּסִיכֵי, בִּרְכֶּיהָ פָּקוּ, וְכָל גּוּפָה רָעַד, וּבְקוֹל חָנוּק, מִלִּים קְטוּעוֹת דּוֹבֵבָה: "אַחְיוֹתַי הַטּוֹבוֹת, אֱמֶת, מֵעוֹלָם לֹא רָאִיתִי פְּנֵי בַעְלִי, וְאֵינֶנִּי יוֹדַעַת מִי הוּא וְאֵי-מִזֶּה הוּא.
בַּלַּיְלָה הוּא בָא אֵלַי, וּבִלְחָשִׁים בְּאָזְנַי יְדַבֵּר.
מַר לְאִשָּׁה לִהְיוֹת נְשׂוּאָה לְאִישׁ יְרֵא אוֹר-יוֹם.
וְתָמִיד הוּא מַזְהִירֵנִי קָשׁוֹת, אֲשֶׁר שׁוֹאָה תְבוֹאֵנִי אִם אֲנַסֶּה לָדַעַת מַה-מַּרְאֵהוּ לָעֵינַיִם.

------------------
וְאָמַר: “כֵּן, הִנֵנִי חָכָם מִכְּדֵי לְהִשְׁתַּתֵּף בְּמִשְׂחָק זֶה; אֲבָל עֲשֵׂה כָּךְ שֶׁכָּל הַחַיּוֹת תִּהְיֶינָה כְּפוּפוֹת לִרְצוֹנִי.”
וְהִנֵּה, בְּעֵת שֶׁהַשְּׁנַיִם הַלָּלוּ מְשׂוֹחֲחִים אִישׁ עִם רֵעֵהוּ, פַּאוּ-אַמָּה הַסַּרְטָן, שֶׁהִגִּיעַ תּוֹרוֹ בַּמִּשְׂחָק הַזֶּה, שֵׂרַךְ דַּרְכּוֹ הַצִּדָּה וְנִכְנַס אֶל הַיָּם, בְּאָמְרוֹ אֶל נַפְשׁוֹ: “אֲשַׂחֵק אֶת מִשְׂחָקִי לְבַדִּי בַּמַּיִם הָעֲמֻקִּים, וּלְעוֹלָם לֹא אֶהְיֶה מְשֻׁעְבָּד לְזֶה בֶּן-הָאָדָם.” 
------------------
וְחוּט-הַכֶּסֶף הַמְּחַבֵּר אוֹתָהּ אֶל מְקוֹרָהּ, הָלַךְ הָלֹךְ וְהִתְמַשֵּׁךְ, הָלֹךְ וְאָרֹךְ, עַד בֹּא הַיַּלְדָּה בְעַד הָאֶשְׁנָב הַפָּתוּחַ אֶל חֲדַר-הָעֲלִיָּה שֶׁל הַנַּעַר. וַתָּטָס אֶל יְצוּעוֹ וְאֶל כַּרוֹ. וַתִּכָּנֵּס בְּעַד פֶּתַח-הַדֶּלֶת שֶׁל הַמָּעוֹן הַקָּטֹן אֲשֶׁר הוּכַן לָהּ: וַיֵּלֶךְ אוֹרָהּ הַלָּבָן מִבְּעַד כָּל הָאֲבָנִים הַטּוֹבוֹת בְּקֶסֶם-נֵס, – גַּוְנֵי יֹפִי מִתְרוֹצְצִים זֶה עִם זֶה וְנִשְׁפָּכִים אִישׁ אֶל אָחִיו. שָׁלַח הַנַּעַר אֶת יָדוֹ לִסְגֹּר אֶת דֶּלֶת-הַכְּלוּב. 
------------------
 אֵצֶל גֶּרְיוֹן שְׁאֵרָהּ, וַיֵּצֵא לִקְרָאתָהּ אוֹרְתְּרוֹס בְּנָהּ, וַיְהִי עִמָּהּ, וַתֵּלֶד לוֹ בֵּן וּבַת: אֶת הָאֲרִי הַנֶּמֵיאִי אֲשֶׁר הִפִּיל חִתִּיתוֹ עַל כָּל הַבְּרוּאִים, וְאֶת הַסְּפִינְכְּס, אֲשֶׁר פָּנֶיהָ פְּנֵי-אִשָּׁה וְכֻלָּהּ לְבִיאָה בַּעֲלַת-כְּנָפָיִם.
אֶת אֵלֶּה הֵבִיאָה אֶכִּידְנֵי לָעוֹלָם בְּטֶרֶם הוּמָתָה.
אַטְלַנְטִיס וּנְבוּאַת-קִצָּהּ

------------------
שְׁלֹמֹה בֶּן דָּוִד הָיָה תַקִּיף. עַל הָאֶצְבַּע הַשְּׁלִישִׁית שֶׁבְּיָדוֹ הַיְּמָנִית הָיְתָה טַבָּעַת. סוֹבֵב אֶת הַטַּבַּעַת פַּעַם אַחַת, יָצְאוּ דְזִ’ינִים1 מִן הָאֲדָמָה לַעֲשׂוֹת אֶת כָּל חֶפְצוֹ. סוֹבֵב אֶת הַטַּבַּעַת פַּעַם שְׁנִיָּה, יָרְדוּ בְּנוֹת-קֶסֶם מִן הַשָּׁמַיִם לַעֲשׂוֹת כְּכֹל אֲשֶׁר יְצַוֶּה. 
------------------
שְׁתֵּי הָאֲחָיוֹת בָּאוֹת הָאַרְמוֹנָה, וְקִנְאָה נִצֶּתֶת בְּלִבָּן 
וַתֵּרֶא לָהֶן אֶת אַרְמוֹנָהּ, אֶת כָּל אוּלַמָּיו וּמְבוֹאָיו, אֶת קִירוֹת-הַזָּהָב וְרִצְפוֹת הַפְּנִינִים וְאַבְנֵי-הַחֵן, אֶת תִּקְרוֹת עֵץ-הָאַלְגֹּם וְאֶבֶן-הָאַלְמֹג, וְכָל הַיְּקָר אֲשֶׁר בַּבָּיִת.

------------------
צִוְּתָה אֶבְרִינוֹמָה עַל הַצִּפְעוֹנִי, עַל אוֹפְיוֹן, וַיְקַפֵּל אֶת טַבְּעוֹת-גּוּפוֹ שֶׁבַע פְּעָמִים מִסָּבִיב לַבֵּיצָה.
נִתְבַּקְּעָה הַבֵּיצָה, נֶחְצְתָה לִשְׁנָיִם.
הָיְתָה מַחֲצִית-הַבֵּיצָה הָעֶלְיוֹנָה לְכִפַּת-רָקִיעַ, וּבָהּ שֶׁמֶשׁ וְיָרֵחַ וְכוֹכָבִים וְחַלּוֹנוֹת בֹּקֶר וָעֶרֶב; וּמַחֲצִית הַבֵּיצָה הַתַּחְתּוֹנָה הָיְתָה לָאֲדָמָה, חֲגוּרַת מַיִם רַבִּים, מְחֻתֶּכֶת נְהָרוֹת מְהַלְּכִים, וּמְנֻקֶּדֶת מַעְיָנוֹת וַאֲגַמִּים בְּמִשְׁבְּצוֹת דֶּשֶׁא וָחוֹל.

------------------
– לֹא, אָח קָטָן, הִיא לֹא תִלְעַג לְךָ עוֹד לְעוֹלָם, – וְהוּא סוֹבֵב אֶת הַטַּבַּעַת אֲשֶׁר עַל אֶצְבָּעוֹ – רַק לְמַעַן הַפַּרְפָּר הַקָּטָן וְלֹא לְמַעַן הִתְפָּאֵר וְהִנֵּה, אַרְבָּעָה דְזִ’ינִים עֲנָקִיִּים יוֹצְאִים מִתּוֹךְ הָאֲדָמָה.

------------------
וּבְעַד הַפֶּתַח הָאֲחוֹרִי נִגְלָה נְחַשׁ-הַדֶּרֶךְ הָעֲקַלְקַל, פֹּה מִתְכַּוֵּץ, שָׁם מִתְרַחֵב, כְּאִלּוּ אֲחָזַתְהוּ עֲוִית, כָּל-עַצְמוֹ מְחֻסְפָּס וּמְנֻמָּר בַּחֲצָצִים דּוֹקְרָנִיִּים וְנַפְצוּצֵי-סֶלַע, וְהוּא עוֹלֶה בְּסִבּוּבִים מַפְתִּיעִים וְקַרְנוֹת-זָוִית שִׁגְעוֹנִיּוֹת; וּלְצִדּוֹ, לְכָל אָרְכּוֹ, מִתְפַּתֵּל בְּפִתּוּלִים וּמִשְׁתַּרְשֵׁר בְּשִׁרְשׁוּרִים, נִמְשָׁךְ וְעוֹלֶה צִנּוֹר דַּק, מֵעַ-מַיִם, עוֹרֵק-חַיִּים; וְעַד הַיּוֹם לֹא מֻסְבָּר לִי אֵיךְ הַמַּיִם נִלְחָצִים עַד גֹּבַהּ
------------------
מַה חִוֶּרֶת נֶאֱמָנוּתֵךְ לְגֶזַע יָשִׁישׁ וְלִירוּשָׁלַיִם עַתִּיקָה, אוֹ לְאֵיזֶה חֲלוֹם עַל יְרוּשָׁלַיִם-שֶׁל-עָתִיד, לְעֻמַּת עִיר זוֹ וּזְרוֹעוֹתֶיהָ הַשַּׂגִּיבוֹת, הַחוֹבְקוֹת אֶת הַמִּפְרָץ וּמוֹשְׁכוֹת אֶל-בֵּינוֹתָן אֶת סְפִינוֹת כָּל הָעוֹלָם, כִּמְעַרְבֹּלֶת? הֵן חַיָּה אַתְּ כַּיּוֹם, וַאֲנִי אֲנִי הַחַיִּים, הַהוֹוֶה, הַדֹּפֶק! וּמַה-תִּשְׂגִּי בִּשְׂרִידִים כָּבִים שֶׁל תַּרְבּוּת-מוֹרֶשֶׁת? –

------------------
וַיָּבוֹא לִפְנֵי זֶאוּס וַיֹּאמֶר לוֹ: "הֲטוֹב בְּעֵינֶיךָ, אֲשֶׁר לוֹקְחִים לָהֶם הָאֵלִים אֶת מַרְבִּית הַצֹּאן וְהַבָּקָר אֲשֶׁר לִבְנֵי-הָאָדָם וְאֶת מֵיטַב זִבְחֵי-סְעֻדּוֹתֵיהֶם וּכְבָר הִדַּלְדְּלוּ הָעֲדָרִים אֲשֶׁר לִבְנֵי-הָאָדָם, וּמִשְׁפְּחוֹת-הָאָדָם יוֹצְאוֹת רְעֵבוֹת וּכְחוּשׁוֹת מִסְּעֻדּוֹתֵיהֶם.
מַה-בֶּצַע לָאֵלִים כִּי יִכְלוּ בְּנֵי-הָאָדָם בְּרָעָב? וְאַתָּה זֶאוּס, שַׁלִּיט-בָּאֵלִים, הֵן צֶדֶק תִּשְׁפֹּט וְתַעֲשֶׂה".
וַיִּשְׁאַל זֶאוּס: "מָה אֶעֱשֶׂה, וְתַחְשְׁבֵהוּ צָדֶק?"

------------------
"נִיצוֹץ מִבְּיַאלִיק, עַמּוּד-אוֹרֵנוּ: יָשְׁבוּ תַלְמִידֵי-חֲכָמִים וְעָסְקוּ בְּהִלְכוֹת-שַׁבָּת: הֶתֵּר וְאִסּוּר, בַּמֶּה מַדְלִיקִין וּבַמָּה אֵין מַדְלִיקִין, רְשׁוּת-הַיָּחִיד וּרְשׁוּת-הָרַבִּים, לִכְאוֹרָה: דִּקְדּוּקֵי-עֲנִיּוּת, דְּבָרִים שֶׁל מַה-בְּכָךְ. אַךְ מַה יּוֹצֵא מִכָּל אֵלֶּה? שַׁבַּת הַמַּלְכָּה, יְצִירָה עֲדִינָה, שֶׁהַזְּמַן הוּא חֹמֶר שֶׁלָּהּ, וְשִׂרְטוּטֶיהָ וְגִלּוּפֶיהָ – אִסּוּרִים וְהֶתֵּרִים, מִנְהָגִים וְדִינִים.

------------------
בָּחוּר גָּבוֹהַּ אֶחָד, חֹטֶם נִשְׁרִי לוֹ, דּוֹמֶה לְנָסִיךְ הָדִּי, וְתִלְבָּשְׁתּוֹ – חֲלוּק-פַּסִּים, מְגַחֵךְ לְעֻמָּתֵנוּ בְּשִׁנַּיִם בְּרִיאוֹת וַחֲזָקוֹת.
לְבַסּוֹף הִסְתַּדְּרוּ הַמִּשְׁפָּחוֹת הָעַרְבִיּוֹת בַּחֲבִילוֹתֵיהֶן הַמְּרֻבּוֹת, וְנָסְעוּ-לָהֶן עַל חֲמוֹרִים קְטַנִּים וּזְרִיזִים, מְכֻסֵּי-שְׁטִיחִים.
וְהִנֵּה גַּם גָּמָל כָּאן, לוֹעֵס קוֹצִים וּבַרְקָנִים, בְּעוֹד הוּא מְחַכֶּה לִבְעָלָיו.

------------------
אִמָּא הִגִּידָה לִי כִּי עָלַי לְהַשְׁלִיךְ אֶחָד מִשּׁנֵיכֶם לְתוֹךְ הַמַּיִם, וּמִכֵּיוָן שֶׁאַתָּה נִרְאֶה כָּל-כָּךְ לָהוּט לִהְיוֹת מֻשְׁלָךְ סָבוּר אֲנִי כִּי אֵין אַתָּה רוֹצֶה לִהְיוֹת מֻשְׁלָךְ. וְּבֵכן, קְפֹץ אֶל נְהַר-אֲמַזּוֹן הַמְּרֻפָּשׁ, וֶהְיֵה מָהִיר לַעֲשׂוֹת כֵּן. 
– אֲנִי מַתְרֶה בְּךָ שֶׁאִמָּא שֶׁלְּךָ לֹא תִּהְיֶה מְרֻצָּה מִכָּךְ. אַל תַּגִּיד לָהּ כִּי אֲנִי לֹא הִשְׁמַעְתִּיךָ כְּלוּם עַל זֶה – אָמַר הַצָּב הָאִטִּי-הַמּוּצָק. 

------------------
וְהִשְׁקֵיתָ אֶת קֶבֶר-הַמַּקֵּל אַרְבַּע פְּעָמִים: עִם קְבוּרָתוֹ; וְעִם הַרְאוֹת סֶלֶּנֵי, אֵלַת-הַלְּבָנָה, רֶבַע-פָּנֶיהָ לָרִאשׁוֹנָה; וְאַחֲרֵי-כֵן עִם הֵרָאוֹת חֲצִי-פָנֶיהָ; וּבַסּוֹף – כְּנָגְהָהּ בְּרֶבַע-פָּנֶיהָ בְּטֶרֶם תִּתְכַּס בָּאֹפֶל; וְהַשְּׁאָר תַּנִּיחַ בִּידֵי סֶלֶּנֵי וְהֶלְיוֹס וְזֶאוּס.
וּמִקֵּץ יָמִים תָּשׁוּב וְתִרְאֶה מֶה עָלָה מִן הַקָּבֶר".
אֲשֶׁר עָלָה מִקֶּבֶר הַמַּקֵּל 
וַיַּעַשׂ דִּיאוֹנִיסוֹס כֵּן.

------------------
"וַאֲנִי", אָמַר סִילֶנוֹס, "אָפֶלְיוֹטֶס, רוּחַ-מִזְרָח, טִלְטְלַנִי לְשָׁם, וְטָעַמְתִּי מִשְּׁנֵי מִינֵי הַפְּרִי גַּם יַחַד, וּפְעֻלּוֹתָם סוֹתְרוֹת זוֹ לָזוֹ, וָאֱהִי לְזָקֵן עוֹשֶׂה מַעֲשֵׂי-יַלְדוּת".
כֵּן הֵיטִיבוּ הַמֶּלֶךְ מִידַס וְסִילֶנוֹס הַזָּקֵן אֶת לִבּוֹתֵיהֶם בְּמַאֲכָל-וּמִשְׁתֶּה וְשִׂיחָה.
וְאַחֲרֵי-כֵן שִׁלַּח הַמֶּלֶךְ אֶת אוֹרְחוֹ בְּכָבוֹד וּבְמַשָּׂא-מַתָּנוֹת רָב אֶל מַחֲנֵה הָאֵל דִּיאוֹנִיסוֹס.
וּמִשְׁמַר אֲנָשִׁים נָתַן לוֹ לְלַוּוֹתוֹ בַדָּרֶךְ.

------------------
יָמִינָה – קְהַל מְקַרְצְפֵי-שְׁחָקִים מִצְטוֹפְפִים, מְפַסְּגִים אִישׁ אָחִיו, עוֹטִים עֲרָפֶל; וּבַמֶּרְחָק שְׂמֹאלָה – אֵלַת-הַדְּרוֹר, יָדָהּ רוֹמֵמָה, וּמַצֶּבֶת-רַגְלָהּ – אִי קָטָן. מֵאָחוֹר – קַוָּהּ הַמַּשְׁחִיר שֶׁל אַדְמַת נְיוּ-ג’וֹיְרְזִי עַל מְאוֹרוֹתֶיהָ – דְּמוּת מַחֲרֹזֶת שְׁבוּרָה. וְהַמַּיִם הַכֵּהִים, בְּסָמוּךְ לָאֹפֶק, חוֹתְכִים וּמַקִּיפִים אֶת הַקַּו הַשָּׁחוֹר דְּרוֹמִית, וְנִמְשָׁכִים וְאוֹבְדִים אֵין-גְּבוּלוֹת בְּמִסְתְּרֵי הָאוֹקְיָנוֹס. 
------------------
אִלּוּ הֶחֱרַשְׁתָ וְלֹא אָמַרְתָּ אֶת אֲמָרֶיךָ אֵלֶּה, כִּי אָז הָיִיתִי גוֹנֵז אֶת הַדְּבָרִים לְעוֹלָם וּלְעוֹלְמֵי-עוֹלָמִים; אֲבָל עַתָּה אֶזְרוֹק בְּךָ אֶת שְׁנֵי מַגָּפַי וְאֶת קַרְדֻּמִּי הַקָּטָן, קַרְדּוֹם הָאֶבֶן (בְּיַחַד שְׁלֹשָׁה הֵם), בְּכָל מָקוֹם שֶׁאֶפְגָּשְׁךָ, וְכֵן יַעֲשֶׂה כָּל אִיש הָגוּן הַקָּם אַחֲרַי.
אָמַר הַכֶּלֶב: “חַכֵּה רֶגַע.

------------------
– אֲבָל – אָמַר הַצָּב – כְּשֶׁאַתָּה מַחֲזִיק בִּבְשַׂר-סְעֻדָּתְךָ, הַשְׁלֵךְ אוֹתוֹ לְתוֹךְ צָב בִּרְדִיָּה. הֵבַנְתָּ? 
– אַתֶּם שׁוֹלְחִים מַכְאוֹב בַּחֲבַרְבּוּרוֹתַי – אָמַר הַיָּגוּאָר רַב-הַגְּוָנִים – וּמִלְּבַד זֹאת, לֹא רָצִיתִי כְּלָל בַּעֲצַתְכֶם. רַק רָצִיתִי לָדַעַת אֵיזֶה הוּא קִפּוֹד סוֹמֵר-דּוֹקֵר וְאֵיזֶה מִכֶּם הוּא צָב. 
– לֹא אַגִּיד לְךָ – אָמַר הַקִּפּוֹד הַסּוֹמֵר-דּוֹקֵר – אֲבָל תּוּכַל לִרְדּוֹת אוֹתִי מִתּוֹךְ קְלִיפָּתִי, אִם רְצוֹנְךָ בְּכָךְ. 

------------------
פַּעַם, בְּשֶׁבֶת הַמּוּסוֹת יַחַד לְעֵת צָהֳרַיִם, רָאוּ מֵּרָחוֹק, מִטֹּהַר הַתְּכֵלֶת שֶׁבְּאַפְסֵי מִזְרָח, גּוּף כִּדְמוּת עָנָן קָטָן וְלָבָן, מְעוֹפֵף וּבָא אֶל הַר-מִשְׁכָּנָן.
וַיְהִי כְּהִתְקָרְבוֹ, וְהִנֵּה לִפְנֵיהֶן סוּס פְּלָאִים, כֻּלּוֹ לָבָן, פְּלוּמַת-עוֹרוֹ רַכָּה וְנוֹצֶצֶת כַּמֶּשִׁי, וּשְׁתֵּי כְנָפַיִם כַּבִּירוֹת וּלְבָנוֹת נִפְרָשׂוֹת מִקִּדְמַת-גַּבּוֹ מִזֶּה וּמִזֶּה.

------------------
וּמִידַס, בְּעוֹדוֹ עוֹלָל בָּעֲרִיסָה, בָּאָה תַהֲלוּכָה אֲרֻכָּה שֶׁל נְמָלִים, כָּל אַחַת נוֹשֵׂאת גַּרְעִין-חִטָּה; וַתַּכְנֵס נְמָלָה-נְמָלָה אֶת גַּרְעִינָהּ אֶל בֵּין שְׂפָתָיו, וְהוּא יָשֵׁן.
וַיֹּאמְרוּ מַגִּידֵי-הָאוֹתוֹת אֶל אָבִיו וְאֶל אִמּוֹ: "עָתִיד עוֹלָל זֶה לִהְיוֹת עָשִׁיר עַד-מְאֹד".
וְהַגָּדָתָם אֲשֶׁר הִגִּידוּ קָמָה וְנִהְיָתָה, כִּי הָיָה הַמֶּלֶךְ מִידַס כָּבֵד בִּנְכָסִים וְכֶסֶף וְזָהָב, אַךְ זָהָב לֹא שָׂבַע.

------------------
וַיְהִי כְּבוֹא נָשִׁים לְכַבֵּס כָּתְנוֹתֵיהֶן וְחִתּוּלֵי-עוֹלְלֵיהֶן בַּנָּהָר, וַתִּשְׁמַעְנָה אֶת קְנֵי-הַסּוּף בְּרִשְׁרוּשׁ מְרַשְׁרְשִׁים וּבְלַחַשׁ מְסַפְּרִים זֶה לָזֶה:"לַמֶּלֶךְ מִידַס אָזְנֵי-חֲמוֹר, לַמֶּלֶךְ מִידַס אָזְנֵי-חֲמוֹר"...

------------------
עָנָה: “יֵשׁ עוֹבֵד לַצֶּדֶק בִּשְׂפָתָיו, וְאֵינוֹ עוֹבֵד אוֹתוֹ בְלִבּוֹ וּבְמַעֲשָׂיו; וְיֵשׁ כּוֹפֵר בּוֹ בְמַחֲשַׁבְתּוֹ וּבִשְׂפָתָיו, וְנֶאֱמָן לוֹ בְלִבּוֹ וּבְמַעֲשָׂיו. וְטוֹב שֶׁיִּהְיֶה סֵדֶר-דִּינוֹ שֶׁל עוֹלָם מֻצְנָע הֵיטֵב וּמִתְעַטֵּף בְּכַמָּה הֶסְתֵּרִים, שֶׁתְּהֵא נְתִינָתוֹ שֶׁל אָדָם בְּלֵבָב שָׁלֵם, שֶׁלֹא עַל-מְנָת לְקַבֵּל פְּרָס”.

------------------
בָּאָה זוֹ וְיָשְׁבָה עַל-יָדִי עַל קְצֵה-סַפְסָל, קָרְאָה לִי אַבְרָהָם, וְהִתְוַדְּעָה לִי: בְּרָכָה. (וְכֵן כֻּלָּם כָּאן הִכְנִיסוּנִי בְּחֶבְרָתָם וּקְרָאוּנִי בְּשֵׁם רִאשׁוֹן, כְּמָסֹרֶת הַקִּבּוּץ מִקַּדְמוּתוֹ.)
סִפְּרָה לִי בְּרָכָה: “מֵאָז עֲלוֹת הַקִּבּוּץ עַל הָהָר הַזֶּה, חָיְתָה נַפְשָׁם שֶׁל צְעִירֵי-הָעַרְבִים בְּאִדְמִית. אֵלֶּה מְנֻתָּקִים הָיוּ מִלְּבָנוֹן, וּרְחוֹקִים מִבְּנֵי-עַמָּם שֶׁבָּעֵמֶק. עַכְשָׁו נִגְאֲלוּ מִבְּדִידוּתָם”.

------------------
– רַק לִפְנֵי רֶגַע אָמַרְתָּ שֶׁהִיא אָמְרָה מַשֶּׁהוּ שׁוֹנֶה לְגַמְרֵי – אָמַר הַיָּגוּאָר רַב-הַגְּוָנִים, כְּשֶׁהוּא מוֹצֵץ אֶת הָעֳקָצִים מִתּוֹךְ כַּפָּתוֹ הָרְגִישָׁה. – אַתָּה אָמַרְתָּ שֶׁהִיא אָמְרָה מַשֶּׁהוּ לְגַמְרֵי שׁוֹנֶה. 

------------------
וַיְהִי בְּשַׂחֵק קוֹרֵי בָּאָחוּ עִם נֵרֶאִידוֹת בְּנוֹת-מַיִם, וְכֻלָּן הִתְפַּזְּרוּ לִלְקֹט פְּרָחִים – כַּרְכֹּם וְאִירִיס וְיַקִּינְטוֹן וְסִגָּלִיָּה – חָשְׁבָה הַיַּלְדָּה לִמְצֹא פֶּרַח יָפֶה בְּיּוֹתֵר, וַתִּתְרַחֵק הַרְחֵק מְאֹד מֵחֲבֵרוֹתֶיהָ.

------------------
וַאֲנִי, הַנּוֹסֵעַ, רָאִיתִי שָׁם צִפּוֹר אַחַת אֲשֶׁר בְּמֵזִיד הִתְפַּלְּשָׁה בֶעָפָר וְטָפְחָה בִכְנָפֶיהָ, וְהֶעֶלְתָה הַרבֵּה אָבָק. וְהַצִּפּוֹר הַזֹּאת לֹא זִמְּרָה כְלָל, כִּי-אִם צָרְחָה, וְהֵילִילָה, וְקִלְּלָה בִקְלָלוֹת מְכוֹעָרוֹת אֶת הַגָּן וְהַהֵיכָל וְהַקּוֹסֵם.

------------------
 כָּזֶה בְּצִנּוֹר צַר כָּזֶה. מִסְתַּלְסֵל הַדֶּרֶךְ וְכוֹרֵךְ מַעֲלֵה-הַר, וּמִמּוּלוֹ, מֵעֵבֶר לַחֲלַל-תְּהוֹם, מִתְנַשֵּׂא קִיר-הַר מַשְׁחִיר, סְדוּק-פְּרָצִים וּפְעוּר-מְעָרוֹת. אֵישֶׁהוּ, בַּחֲצִי-הַדֶּרֶךְ, עוֹמֵד חַיַּל-תַּעֲבוּרָה וְשׁוֹמֵר שֶׁלֹּא תַעֲלֶה מְכוֹנִית אַחַת בְּעוֹד שֶׁחֲבֶרְתָּהּ יוֹרֶדֶת; שֶׁכֵּן, אִם תִּפָּגַשְׁנָה שְׁתַּיִם יַחַד בִּכְּבִישׁ לֹא-כְּבִישׁ זֶה, תִּהְיֶינָה שְׁתֵּיהֶן תְּקוּעוֹת לְלֹא מַעֲבָר וּלְלֹא הִסְתּוֹבְבוּת אֲחוֹרַנִּית. 
------------------
וְהִנֵּה הוּא שׁוֹמֵעַ גְּנִיחָה וְנֵפֶץ וּקְטָטָה, וְקוֹל הַכּוּשִׁי קוֹרֵא אֵלָיו: – תָּפַשְׂתִּי מַשֶּׁהוּ שֶׁאֵינִי יָכֹל לִרְאוֹתוֹ: רֵיחוֹ רֵיחַ גִּ’ירַף, וְהוּא בוֹעֵט כְּמוֹ גִּ’ירַף, אַךְ אֵין לוֹ דְמוּת וְצֵל דְּמוּת.
– אַל תִּתֵּן אֵמוּן בּוֹ – אָמַר הַנָּמֵר.
– שֵׁב עַל רֹאשׁוֹ עַד אוֹר הַבֹּקֶר – כָּמוֹנִי אֵין לָהֶם דְּמוּת – אַף לָאֶחָד מֵהֶם אָיִן.
יָשְׁבוּ עַל גַּבָּם בְּכֹחַ וּבְחָזְקָה עַד שֶׁהֵאִיר הַיּוֹם אוֹר גָּדוֹל.

------------------
וְהִיא בְּנֶפֶשׁ בָּרָה הִתְמַכְּרָה לְזֶאוּס לְאַהֲבָה אוֹתוֹ.
אֲבָל בְּחֶבְיוֹן-רִגְשׁוֹתֶיהָ יָדְעָה כִּי לֹא רוֹעֶה פָּשׁוּט הוּא זֶה אֲשֶׁר קָנָה אֶת לִבָּהּ כָּלִיל בְּנֹעַם-אֲמָרָיו.
הֶרָה מְפַתָּה אֶת סֶמֶּלֵי 
וְהֶרָה, גְּבֶרֶת אוֹלִימְפּוֹס, אֵשֶׁת זֶאוּס, יָדְעָה מִן הַנַּעֲשֶׂה, וַתִּתְחַפֵּשׂ אַף הִיא: בִּדְמוּת אִשָּׁה זְקֵנָה מִמְּשָׁרְתוֹת בֵּית-קַדְמוֹס הִתְלַבָּשָׁה.

------------------
וְלֹא יָכֹל הַמֶּלֶךְ מִידַס נְשׂוֹא כִּי נוֹדְעָה חֶרְפַּת-אָזְנָיו בְּכָל עַמּוֹ; וַיֵּשְׁתְּ דַּם-פָּר, אֲשֶׁר הוּא רַעַל לִבְנֵי-אָדָם, וַיָּמֹת.
הָאַלּוֹאֵדִים יוֹצְאִים לִלְחוֹם עַל אוֹלִימְפּוֹס 
הַנַּעֲרָה אִיפִימֶדֵיאָה בַּת-טְרִיאוֹפְּס הִתְאַהֲבָה בְּאֵל-הַיָּם פּוֹסֵידוֹן.
בְּגַעְגּוּעֶיהָ עַל הָאֵל, הָיְתָה יוֹצֵאת אֶל שְׂפַת-הַיָּם, כּוֹרַעַת בְּמָקוֹם שֶׁהַמַּיִם מְלַחֲכִים אֶת הַחוֹל, וְשׁוֹאֶבֶת מִן הַמַּיִם בְּכַפּוֹת-יָדֶיהָ, שָׁאוֹב וְשָׁפוֹךְ אֶל חֵיקָהּ.

------------------
וְלַמָּחֳרָת, בַּעֲשׂוֹת הֶפֵיסְטוֹס בְּזָהָב וּבִנְחֹשֶׁת, בְּכֶסֶף וּבְבַרְזֶל, בְּבֵית-מְלַאכְתּוֹ בַּמְּעָרָה אֲשֶׁר בְּאוֹלִימְפּוֹס, וְעוֹזְרָיו הַקְּטַנִּים, הַדַּקְטִילִים, מַגְבִּירִים שַׁלְהָבוֹת בְּמַפּוּחִים וְהוֹלְמִים בְּמַתָּכוֹת, וּמְקַשְּׁטִים פְּנֵי כֵלִים בְּחִקְקֵי-תְּמוּנוֹת כְּכֹל אֲשֶׁר יְצַוֶּה וְיוֹרֶה, – בָּא אָרֶס אֶל חֲדַר-אַפְרוֹדִיטֵי.

------------------
עָנָה פּוֹסֵידוֹן וְאָמַר אֶל הֶפֵיסְטוֹס: "מִן הָאוֹצָרוֹת אֲשֶׁר בִּמְצוּלוֹתַי, אַחֲזִיר לְךָ מֹהַר פִּי-עֲשָׂרָה מֵאֲשֶׁר נָתַתָּ לְזֶאוּס וְכָל יוֹשְבֵי-אוֹלִימְפּוֹס, וְאַכְבִּיד לְךָ מַתָּן פִּי-אֶלֶף מִן הַמַּתָּנוֹת אֲשֶׁר הֶעֱנַקְתָּ לְאַפְרוֹדִיטֵי, וְשַׁלַּח אֶת אַפְרוֹדִיטֵי לְנַפְשָׁהּ, כִּי תֵלֵךְ בַּאֲשֶׁר תֵּלֵךְ".

------------------
הֵם עָבְרוּ בִרְחוֹב הַשּׁוּק, אֲשֶׁר מִצְּדָדָיו, בְּחוֹרִים שֶׁבְּתוֹךְ חוֹמָה, הָיוּ נִמְכָּרִים בִּגְדֵי צִבְעוֹנִין, וּכְלֵי-נְחֹשֶׁת מַבְרִיקִים, וּכְלֵי זַיִן מְמֹרָטִים, וַעֲגִילִים וּצְמִידִים לְנָשִׁים; וְהָרְחוֹב הַצַּר, כְּשׁךְ חוֹם הַצָּהֳרַיִם, הוֹמֶה מֵעַם-הָאָרֶץ אֲשֶׁר בָּאוּ עִם חֲמוֹרֵיהֶם וּגְמַלֵּיהֶם, וְהֵם נוֹשְׂאִים וְנוֹתְנִים זֶה עִם זֶה, וְעוֹמְדִים עַל הַמֶּקַח בְּקוֹלֵי-קוֹלוֹת.

------------------
בֶּן וּשְׁמוֹ אֹשֶׁר וְאַחֲרֵי יָמִים, יָלְדָה פְּסִיכֵי לְאֶרוֹס בֵּן.
וַיִּקְרְאוּ שְׁמוֹ אשֶׁר.
נַעֲרָה-נְסִיכָה בְּרוּכַת אֶצְבָּעוֹת, וְאֶלָה-מוֹרָה נֶהֱנֵית מֵעֲבוֹדָתָהּ 
אֲרַכְנֵי, נְסִיכָה מִבֵּית הַמְּלוּכָה בְּקוֹלוֹפוֹן אֲשֶׁר בְּלִידְיָה, בֹּרְכָה בְּאֶצְבָּעוֹת מַפְלִיאוֹת עֲשׂוֹת בִּטְוִיָּה, סְרִיגָה, אֲרִיגָה, וְכָל מְלֶאכֶת-מַחַט.
וְלֹא הָיְתָה בַּת בָּאָרֶץ אֲשֶׁר יָפְיָפוּ מַעֲשֵׂי אֲרִיגֶיהָ וְרִקְמוֹתֶיהָ יוֹתֵר מִפְּרִי הַפֶּלֶךְ וְהַמָּנוֹר וּמַחַט-הָרִקְמָה אֲשֶׁר לַאֲרַכְנֵי.

------------------
וְהַנַּעַר מֹשֶׁה הִבְחִין בֵּינֵיהֶם יְהוּדִים אֲחָדִים מִבְּנֵי-הַמָּקוֹם, אֲבָל הַמְּלֻמָּד הַשָּׁחוֹר הֶעְלִים עַיִן מֵהֶם, כִּי הוּא, כְּמוֹ הַנַּעַר, אָנוּס הָיָה, בַּאֲשֶׁר הַהִתְגַיְּרוּת – עָנשָׁהּ הַמָּוֶת.
וַיָּבוֹאוּ דֶרֶךְ סִמְטָה מִתְפַּתֶּלֶת אֶל שְׁכוּנַת-הַיְּהוּדִים, שֶׁהָיתָה מְשֻׁנָּה מִשְּׁאָר הָעִיר בְּבָתֶיהָ הַגְּבוֹהִים, בַּעֲלֵי קוֹמוֹת אֲחָדוֹת, כְּדֵי שֶׁתָּגוֹרְנָה מִשְׁפָּחוֹת רַבּוֹת עַל שֶׁטַח קָטָן הַמֻּקְצֶה לַיְּהוּדִים, וְהֵם אֲסוּרִים בְּדִירָה בְיֶתֶר הַשְּׁטָחִים.

------------------
יָבוֹאוּ שְׁלוּמֵי-אֱמוּנָה וְיִתְבְּעוּ עֶלְבּוֹנָהּ שֶׁל הָאֱמוּנָה!’ – אֹמַר לָךְ: הָאֱמוּנָה הָעַתִּיקָה נִסְתַּיְּדָה, וּמִפְּנֵי שֶׁאֲנִי מְכַבֵּד אֶת אַלְפַּיִם שְׁנוֹת חַיֶּיהָ, בִּזְמַן שֶׁהִיא בֶּאֱמֶת נָתְנָה דְמוּת לְכָל הָעִנְיָנִים שֶׁבֵּין אָדָם לַמָּקוֹם, וּמַה שֶּׁחָשׁוּב יוֹתֵר, בֵּין אָדָם לַחֲבֵרוֹ, אֵינִי יָכוֹל לְכַלְכֵּל לֹא אֶת הָאֲדוּקִים וְלֹא אֶת הַמְּתַקְּנִים, הַמַּפִּילִים גּוֹרָל עַל לְבוּשָׁהּ לְאַחַר הִתְכַּלְּחוּתָהּ, אַף לֹא אֶת בַּעֲלֵי-הַתְּפִלָּה הָעוֹשִׂים חַזָּנוּתָם
------------------
וְהֶרָה בְּקִנְאָתָהּ מִנְּתָה אֶת אַרְגּוֹס, עֲנָק אֲשֶׁר גּוּפוֹ עֵינַיִם-עֵינָיִם – מֵאָה עֵינָיִם – מִפָּנִים וּמֵאָחוֹר, לִשְׁמוֹר אֶת הַפָּרָה, לְבַל יִפְקֹד אוֹתָהּ זֶאוּס בַּעְלָהּ בַּשֵּׁנִית, וּלְבַל תֵּלֵךְ הִיא אֵלָיו לְבַקֵּשׁ מִיָּדוֹ יֶשַׁע.
מֵאָה עֵינַיִם: תִּשְׁעִים-וּשְׁמוֹנֶה יְשֵׁנוֹת; שְׁתַּים עֵרוֹת, שׁוֹמְרוֹת עַל יוֹ 
וְאַרְגּוֹס לְעוֹלָם לֹא יָשֵׁן כָּלִיל.
גַם כִּי תֵעָצַמְנָה תִּשְׁעִים וּשְׁמוֹנָה מֵעֵינָיו, עוֹד שְׁתַּיִם נִשְׁאָרוֹת פְּקוּחוֹת.

------------------
שָׁאַלְתִּי, מַה שָּׂכָר נִתָּן לָעַרְבִים. אָמַר לִי הֶחָבֵר: “אִם הוּא נוֹפֵל לִפְעָמִים מִן הַשָּׂכָר שֶׁל הַיְּהוּדִים, הֲרֵי זֶה רַק בִּמְעַט מִן הַמְּעַט; לְמָשָׁל, אִם יְהוּדִי מְקַבֵּל שְׁמוֹנֶה לִירוֹת לְיוֹם, יִתָּכֵן שֶׁהָעַרְבִי יְקַבֵּל שֶׁבַע. תַּחַת זֶה, נִתְבַּע הָעובֵד הַיְּהוּדִי וְנוֹתֵן לִמְשִׂימוֹת שֶׁחֲבֵרוֹ הָעַרְבִי בֶּן-חוֹרִין מֵהֶן”.

------------------
וְהִנֵּה מִדֵּי פַּעַם בְּפַעַם תִּשְׁמְעוּ אֶת אַחַד-הַבּוֹגְרִים אוֹמֵר: “הֲיַהֲפֹךְ הַכּוּשִׁי עוֹרוֹ אִם הַנָּמֵר חֲבַרְבֻּרוֹתָיו?” וַאֲפִילוּ הַבּוֹגְרִים לֹא הָיוּ אוֹמְרִים דָּבָר מֻפְרָךְ כָּזֶה, אִלּוּלֵא בֶּאֱמֶת עָשׂוּ הַכּוּשִׁי וְהַנָּמֵר מַשֶּׁהוּ כַּיּוֹצֵא בְּכָךְ, פַּעַם אַחַת בְּשֶׁכְּבָר הַיָּמִים, הֲלֹא כֵן? אֲבָל לְעוֹלָם לֹא יַחְזְרוּ וְיַעֲשׂוּ כָךְ בַּשֵּׁנִית, הוֹ חֲבִיבַי וַאֲהוּבַי, טוֹב לָהֶם כְּמוֹ שֶׁהֵם.
------------------
וּכְתֹם הַסְּעֻדָּה, נִפְלָאת-הַטְּעָמִים, עָמְסָה עַל אַחְיוֹתֶיהָ סִכּוֹת וְטַבָּעוֹת, מְקֻבָּעוֹת בְּאֹדֶם, אַחְלָמָה, לֶשֶׁם וְסַפִּיר, וְתָלְתָה עַל צַוְּארֵיהֶן מַחֲרוֹזוֹת עַנְבָּר וּבְדֹלַח.
וַתִּקְרָא לְזֶפִירוֹס, רוּחַ-הַמַּעֲרָב, שֶׁיָּבוֹא וְיִצְרוֹר אוֹתָן בְּכַנְפֵי-אֲוִירָיו לְהַעֲלוֹתָן אֶל הַכֵּף.
וַתִּפָּרֶד מֵעַל אַחְיוֹתֶיהָ בַּהֲמוֹן-חִבָּה, וַתֹּאמֶר לָהֶן: "מַהֵרְנָה, וַהֲבֵאתֶן לְאָבִינוּ וְאִמֵּנוּ אֶת בְּשׂוֹרַת-טוֹבָתִי.

------------------
וּמִכָּל אֵלֶּה בָנָה לוֹ בַיִת קָטֹן, כְּלוּב-תִּפְאֶרֶת, עָשׂוּי טוּרִים טוּרִים: אָדֹם הַטּוּר הָאֶחָד, כָּחֹל הַטּוּר הַשֵּׁנִי, וְהַטּוּר הַשְּׁלִישִׁי צָהֹב. וְהִתְמַזְּגוּ מָאוֹר עִם מָאוֹר: אָדֹם עִם כָּחֹל לִהְיוֹת אַרְגָּמָן; כָּחֹל עִם צָהֹב לִהְיוֹת יָרֹק; וְהִתְנוֹצְצָה כָל אֶבֶן בְּהוֹדָהּ שֶלָּהּ וְהוֹד שָׁאוּל מֵחַבְרוֹתֶיהָ אֲשֶׁר עַל יָדָהּ.

------------------
זָעֲמָה גֵיאָה אֶת אוּרָנוֹס, הִתְקִינָה מַגַּל-צֹר, מְחֹרַץ-שִנַּיִם, וַתְּכַנֵּס אֶת יְלָדֶיהָ וַתֹּאמֶר לָהֶם: "פֶּשַׁע פָּשַׁע אֲבִיכֶם, מְזִמַּת-רֶשַׁע רִאשׁוֹנָה הֵבִיא לָעוֹלָם, לִשְׁלוֹל מֵאִתְּכֶם אוֹר-יוֹם.
הַעַל-זֹאת לֹא יֵעָנֵשׁ? מִי מִכֶּם יָקוּם לְהָשִׁיב לוֹ כִּגְמוּלוֹ?" חָוְרוּ הַבָּנוֹת, וְהַבָּנִים פָּחֲדוּ-רָעָדוּ.

------------------
סוֹבֵב אֶת הַטַּבַּעַת פַּעַם שְׁלִישִׁית, יָרַד הַמַּלְאָךְ הַגָּדוֹל וְהַנּוֹרָא עַזְרַאִיל, אֲשֶׁר לוֹ הַחֶרֶב הַשְּׁלוּפָה, בִּדְמוּת שׁוֹאֵב-מַיִם, יָרַד וְסִפֵּר לוֹ אֶת כָּל הַחֲדָשׁוֹת הַנַּעֲשׂוֹת בִּשְׁלשֶׁת הָעוֹלָמוֹת: לְמַעְלָה, לְמַטָּה וּבְכָאן.
אַף-עַל-פִּי-כֵן לֹא הָיָה שְׁלֹמֹה בֶּן דָּוִד אָדָם גֵּא. אַךְ לְעִתִּים רְחוֹקוֹת הָיָה מִתְפָּאֵר וּמִיָּד הָיָה מִתְחָרֵט עַל כָּךְ. פַּעַם נִסָּה לְהַאֲכִיל אֶת כָּל הַחַיוֹת שֶׁבָּעוֹלָם לְיוֹם אֶחָד. 
------------------
מִשּׁוּם נְטִיָּה שֶׁיֵּשׁ לִי לַהֲגוֹת בְּהֶגְיוֹנוֹת, חַיָּב אֲנִי לִנְהוֹג זְהִירוּת יְתֵרָה.
"כִּי, בְּשִׁבְתִּי אֶל הַגַּלְגַּל, יֵשׁ וְיַעֲלוּ לְפָנַי מִינֵי הִרְהוּרִים הַהוֹפְכִים אֶת דַּרְכִּי הַפְּשׁוּטָה לְסִיּוּר-פְּלָאִים, לְמֵעֵין נְסִיעָה בְּאֶרֶץ לֹא-נֶחְקֶרֶת. מִשֶּׁמַּחְשִׁיךְ הַלַּיְלָה, אֲנִי מַטֶּה וְזוֹרֵק לְפָנַי עַמּוּד-אוֹר מֻגְבָּר, וְהוּא מִסְתַּיֵּם עוּגַת-לֹבֶן עֲנָקִית, הַנּוֹפֶלֶת חֶצְיָהּ בַּדֶּרֶךְ גּוּפָהּ, וְחֶצְיָהּ בְּצַד הַדֶּרֶךְ שְׂמֹאלָה. 
------------------
וּבָאֲדָמָה – הָרִים וּגְבָעוֹת, מְכֻסֵּי יְעָרוֹת וְשִׂיחִים סְבוּכִים וּמִשְׁטְחֵי-דֶשֶׁא.
וּבְצַמְּרוֹת עֲצֵי-הַיַּעַר וְעַנְפֵי-הַשִּׂיחִים יְקַנְנוּ כָּל עוֹף, יְעוֹפֵף.
וּבַמַּיִם – הֲמוֹנֵי דָגִים לְמִינֵיהֶם, וְכֹל אֲשֶׁר יִשְׁרֹץ בַּיָּם, בַּאֲגַם, בְּנָהָר וָנָחַל.
מוֹשְׁלֵי הַמְּאוֹרוֹת 
וַתְּמַן אֶבְרִינוֹמָה אֵיתָנִים לִמְשׁוֹל בַּשֶּׁמֶשׁ, בַּלְּבָנָה, בַּכּוֹכָבִים הַגְּדוֹלִים וּבַכּוֹכָבִים הַקְּטַנִּים – אֵיתָן אוֹ אֵיתָנָה לְכֹל מָאוֹר אֲשֶׁר בַּשָּׁמָיִם.

------------------
מִן הַסְּתָם הִיא בִתּוֹ שֶׁל אוֹתוֹ אַלּוּף, שֶׁהוּא אָדָם חָשׁוּב כָּל כַּךְ שֶּׁאֵין זֶה לְפִי כְּבוֹדוֹ לְהַשְׁגִּיחַ בִּי.” וְהוּא חִיֵּךְ אֵלֶיהָ בְּתַכְלִית הַנִּמּוּס.
– וְעַכְשָׁו, – אָמְרָה טָפִי, – אֲנִי רוֹצָה שֶׁתֵּלֵךְ אֶל אִמָּא שֶׁלִּי, כִּי רַגְלֶיךָ אֲרֻכּוֹת מִשֶּׁלִּי, וְאַתָּה לֹא תִּפּוֹל לְתוֹךְ בִּצַּת-הַבִּיבָרִים, וּתְבַקֵּשׁ אֶת חֲנִיתוֹ הַשְּׁנִיָּה שֶׁל אַבָּא, זוֹ שְׁחוֹרַת-הַנִּצָּב הַתְּלוּיָה מֵעַל הָאָח שֶׁלָּנוּ.

------------------
וְרֵיעָה, אַחֲרֵי רַחֲצָהּ אֶת זֶאוּס הַקָּטָן בְּאַחַד-הַנְּהָרוֹת, נָשְׂאָה אוֹתוֹ בַּסֵּתֶר אֶל אִי-כְרֵתִים, וַתַּצְפִּינֵהוּ בִּמְעָרָה אֲשֶׁר שָׁם, וַתַּפְקִידֵהוּ בִּידֵי נִימְפוֹת-מֵלָה לְגַדְּלוֹ.
הָעֵז אֲמַלְתֵּיאָה – מֵינֶקֶת לְזֶאוּס 
וְנִימְפָה אַחַת, בִּדְמוּת עֵז גִּדְלַת-קַרְנַיִם, אֲמַלְתֵּיאָה שְׁמָהּ, הָיְתָה לַיֶּלֶד-הָאֵל לְמֵינֶקֶת.

------------------
הָה, אַחְיוֹתַי, מָה אֶעֱשֶׂה, מָה אֶעֱשֶׂה?"
עֲצַת זָדוֹן 
אָמְרָה הָאָחוֹת הַשְּׁנִיָּה: "יָדַעְנוּ כִּי בְנַפְשֵׁנוּ בּוֹאֵנוּ אֵלַיִךְ הַיּוֹם, אֲבָל לֹא יָכֹלְנוּ עֲזוֹב אֶת אֲחוֹתֵנוּ הָאֲהוּבָה בַּצָּרָה.
הַרְבֵּה הִתְיָעַצְנוּ יַחַד, וְזֹאת מַחֲשַׁבְתֵּנוּ לְהַצָּלָתֵךְ: מִן הַכֵּלִים אֲשֶׁר בַּבַּיִת, קְחִי לָךְ סַכִּין חַדָּה, וְהַשְׁחִיזִי אוֹתָהּ הֵיטֵב, לְמַעַן תּוּחַד יוֹתֵר.
וּמְנוֹרָה תִקְחִי לָךְ, מַלְּאִי אוֹתָהּ שֶׁמֶן, וְהֵיטִיבִי הַפְּתִילָה.

------------------
– אָכֵן! – אָמַר הֶחָתוּל הַמַּקְשִׁיב: אִשָׁה חֲכָמָה הִיא זֹאת, אֲבָל אֵין הִיא חֲכָמָה כָמוֹנִי.
סוּס-הַבָּר הִרְכִּין אֶת רֹאשׁוֹ, וְהָאִשָׁה זָרְקָה וְסָגְרָה אֶת רֶסֶן-הָעוֹר הַקָּלוּעַ עָלָיו, וְסוּס-הַבָּר נָשַׁף לְרַגְלֵי הָאִשָׁה, וְאָמַר: “הוֹ גְבִרְתִּי וְאֵשֶׁת אֲדוֹנִי, אֶעֱבָדֵךְ בָּעֵשֶׂב הַנִּפְלָא הַזֶּה.”
– אָכֵן! – אָמַר הֶחָתוּל.
אֵין זֶה אֶלָּא טִפֵּשׁ! וְהוּא שָׁב אֶל יַעֲרוֹת-הַפְּרָאִים הָרְטֻבִּים, כְּשֶׁהוּא הוֹלֵךְ בָּדָד בְּדַרְכּוֹ וּמְנַעֲנֵעַ בִּזְנָבוֹ.

------------------
 “הַשּׁוֹמֵר הַצָּעִיר”, אִישׁ מִן הַקִּבּוּץ הַשָּׁכֵן רְבִיבִים (זֶה הַקִּבּוּץ יוֹשֵׁב בְּמֶרְחָק הָגוּן מִכָּאן, וְהוּא נַעֲשָׂה בַּר-מִצְוָה עַד שֶׁזָּכָה לִשְׁכֵנִים-מִתְיַשְּׁבִים מִדָּרוֹם לוֹ) – אִישׁ כְּדַרְכּוֹ בֵּרַךְ אֶת הַצְּעִירִים הַמִּתְנַעֲצִים פֹּה בְּאַחֲרִית-הַנֶּגֶב לְכוֹנֵן יִשּׁוּב אֶחָד, וְלָסֹל מְסִלּוֹת לְרִבְבוֹת-רִבְבוֹת אָדָם וּבְהֵמָה וּשְׂדֵי-תְרוּמוֹת וְגַנֵּי-חֶמֶד.
בְּקוֹל צָלוּל קָרְאָה אַחַת-הַבָּנוֹת אֶת מְגִלַּת-הַיְּסוֹד.

------------------
וְגַעְגּוּעִים עַזִּים תָּקְפוּ אֶת נֶפֶשׁ הַנַּעַר אֶלְשָׂרָף אֶל יַלְדַּת-הַכּוֹכָבִים הַמַּזְהִירָה, אֲשֶׁר הוֹאִילַה לְבַקְּרוֹ, אַךְ לֹא אָבְתָה לְהִשָּׁאֵר אֶצְלוֹ כְדֵי רֶגַע.
וַיֹּאמֶר: אֵיךְ תֵּשֵׁב אֶצְלִי, וְחַדְרִי דַל וְאָפֵל, וְהִיא בְכוֹכָבָהּ בְּאוֹרַת-תָּמִיד שׁוֹכֶנֶת. לֹא מָעוֹן כִּמְעוֹנִי יִנעַם בְּעֵינֵי יַלְדַּת-כּוֹכָבִים, לְדַבֵּק אֶת לִבָּהּ לָאָרֶץ. אָקוּם, וְאֶעֱשֶׂה בַיִת אֲשֶׁר יִסְכֹּן לָהּ.

------------------
וְאִם לֹא, נַעֲקֹר אֶת כָּל הֶהָרִים אֲשֶׁר בָּאָרֶץ וְנַשְׁלִיךְ אוֹתָם אֶל הַיָּם, וְיַעֲבֹר הַיָּם עַל גְּדוֹתָיו וְיִשְׁטֹף אֶת הַיַּבָּשׁוֹת וְהָאִיִּים, וְהַר-אוֹלִימְפּוֹס מוֹג יִתְמוֹגָג.
שָׁוְא תִּלָּחֲמוּ בָּנוּ, כִּי לֹא אֵל וְלֹא אָדָם יוּכַל יִקְטְלֵנוּ".
אִגֶּרֶת אַרְטֶמִיס 
וַיִּזְעַף זֶאוּס מְאֹד, אַךְ לֹא יָכֹל לַעֲשׂוֹת מְאוּמָה.
וְאַפּוֹלוֹן פָּנָה אֶל אַרְטֶמִיס וְאָמַר לָהּ: "אֲחוֹתִי קַלַּת-הָרַגְלַים, עֲשִׂי בְּחָכְמָה, וְהַשִּׁיאִי אֶת הָאַחִים לְמַפַּלְתָּם".

------------------
 מִין אוֹפֵּירָה, פָּרוֹדִיָּה שֶׁל שַׂחֲקָנִים לְדָבָר שֶׁהָיָה בּוֹ לְפָנִים מִשּׁוּם עֲרִיגָה כֵּנָה לְעוֹלָם עֶלְיוֹן.
“רָאִיתִי פַּעַם חַזָּן מַנְעִים ‘אֵל מָלֵא רַחֲמִים’ לְנִשְׁמָתוֹ שֶׁל נִפְטָר גָּדוֹל. כִּפַּת-כְּמָרִים הָיְתָה חֲבוּשָׁה לְרֹאשׁוֹ, וּבְהִתְפַּלְּלוֹ, שִׁרְבֵּב אֶת שְׂפָתָיו כְּלַפֵּי חוּץ וְעָצַם עֵינָיו לְמֶחֱצָה, וְהִבִּיט דֶּרֶךְ סְדָק קָטָן אֶל הַקָּהָל לִרְאוֹת אֵיזֶה רשֶׁם הוּא עוֹשֶׂה בְּקִרְבָּם וְכַמָּה דְמָעוֹת הֵם שׁוֹפְכִים. 
------------------
וַיָּבוֹאוּ בְּנֵי-אָדָם מִקָּרוֹב וּמֵרָחוֹק לַחֲזוֹת בְּפֶלֶא-יָפְיָהּ וּלְהַעֲרִיצָהּ, וּלְהַגִּישׁ לָהּ תְּרוּמוֹת וּמְנָחוֹת וְלָשִׁיר לִכְבוֹדָהּ מִזְמוֹרֵי-תְהִלָה.
כְּאַחַת-הָאֵלוֹת עֲבָדוּהָ.
וַתֵּרֶא אַפְרוֹדִיטֵי כִּי תְמִידֶיהָ וּמוּסָפֶיהָ אֵינָם נִתָּנִים בְּעִתָּם וּכְהִלְכָתָם, וְהַשְּׁבִילִים אֶל מִקְדָּשֶׁיהָ מַעֲלִים עֲשָׂבִים וְקוֹצִים – וַתִּרְגַּז מְאֹד.
אֶרוֹס, הַיּוֹרֶה בִּלְבָבוֹת – וַיִתְאָהָבוּ 

------------------
מִי יִמְנֶה מִסְפָּר לָאוֹרְחִים הַמֻּקְהָלִים? מִי בְּשֵׁם יְכַנֶּה אֶת הֶעָרִים וְהָעֲמָמִים אֲשֶׁר עֵרוּ אֻכְלוּסֵיהֶם לְכָאן? מִקִּרְיַת-תֵּיסֵיאוֹס, מִחוֹף-אַאוֹלִיס, מֵאֶרֶץ-הַסְּפַּרְטָאִים; מִיִּשּׁוּבֵי-אַסְיָה, מֻפְרְדֵי-הַיָּם; מִן הָאִיִּים הַמְּיַהַלְמִים אֶת יָם-אַיּוֹנְיָה – כֻּלָּם גּוּשׁ אֶחָד, צְמוּדֵי-עַיִן וּכְרוּיֵי-אֹזֶן, מִתְאַפְּקִים-נִפְעָמִים לֶחָזוֹן אֲשֶׁר יִתְחוֹלֵל עַל הַבָּמָה מִתָּחַת.
הִנֵּה! 
------------------
חִישׁ חָמְקָה בַּת-הַזֹּהַר מִבֵּית-הָאֲבָנִים הַקָּטֹן, דָּאֹה וְרָחֹף בָּאֲוִיר עַל פְּנֵי הַחֶדֶר, וּבְעַד הָאֶשׁנָב הַחוּצָה, מַעְלָה מַעְלָה לָרָקִיעַ, וְחוט-כַּסְפָּהּ הוֹלֵךְ הָלֹךְ וְהִתְכַּוֵּץ, הָלֹךְ וְקָטֹן, עַד בּוֹאָהּ אֶל לֵב כּוֹכָבָהּ, וַתִּכָּנֵס בּוֹ. וְהַכּוֹכָב נִסְגַּר עָלֶיהָ, וְזָרַח גָּדוֹל, לָבָן, מַפְלִיא, כְּבַתְּחִלָּה.

------------------
מֵעֹצֶם-מַכְאוֹב נָעֲצָה אֶת אֶצְבְּעוֹתֶיהָ בָּאֲדָמָה, וּמֵרֹשֶם הָאֶצְבָּעוֹת צָצוּ אִישִׁים קְטַנִּים, חֲמִשָּׁה זְכָרִים כְּנֶגֶד יָדָהּ הַיְּמָנִית וְחָמֵשׁ נְקֵבוֹת כְּנֶגֶד יָדָהּ הֵשְּׂמָאלִית; וְהֵם אֲבוֹת גֶּזַע-הַדַּקְטִילִים (כִּי דַקְטִילִים אֶצְבָּעוֹת יִתְפָּרַשׁ), אֲשֶׁר אַנְשֵׁיהֶם חָרָשֵׁי נְחֹשֶת וּבַרְזֶל, וּנְשֵׁיהֶם מְסַיְּעוֹת עַל-יָדָם בַּאֲמִירוֹת לַחַשׁ וָקָסֶם.

------------------
בַּחֲצִי-הַלַּיְלָה, טֶרֶם קְרֹא שְׂכֶוִי רִאשׁוֹן, רָאָה וְהִנֵּה זֶה הַכּוֹכָב הַגָּדוֹל וְהַלָּבָן נִפְתָּח פִּתְאֹם כְּשׁוֹשָׁן הַפּוֹתֵחַ גְּבִיעוֹ מְלֹא פְטוּרָיו, – מַרְחִיב כֶּתֶר-קַרְנָיו בְּלֹבֶן מַבְהִיק; וּמִלֵּב הַכּוֹכָב יָצְאָה יַלְדָּה, כֻּלָּהּ נֹגַהּ-אוֹר, וְהִתְחִילָה רוֹחֶפֶת וְיוֹרֶדֶת בֶּחָלָל: אֶפֶס כִּי לֹא נִקְרְעָה מֵעַל הַכּוֹכָב, כִּי חוּט-כֶּסֶף, קֶרֶן-אוֹר דַּקָּה, מְקַשֵּׁר בֵּינָהּ וּבֵין יָהֲלֹם-הַזִּיו אֲשֶׁר יְלָדָהּ.

------------------
לֹא לְחִנָּם הַחוֹל כֻּלּוֹ בָּרֹד וּמְשֻׁבָּץ קוֹנְכִיּוֹת וּצְדָפִים, כְּרֹבֶד-עוּגָה עָשִׁיר בִּשְׁזִיפִים. יֵשׁ שֶׁהַזְּרָמִים הַשָּׁבִים יְסַלְסְלוּ סִלְסוּלִים דַּקִּים בַּחוֹל, יַתְווּ בָּהֶם חֲצָאֵי-לוּלָאוֹת, זֶה בְּתוֹךְ זֶה, כְּסִימָנֵי-הַגִּדּוּל בַּקֶּרֶשׁ הַמְּנֻסָּר.
עַל הַחוֹל רָצוֹת צִפֳּרִים קְטַנּוֹת, מְנֻמָּרוֹת, כִּסְנוּנִית גָּדְלָן, אֶלָּא שֶׁמַּקּוֹרָן אָרֹךְ וְרַגְלֵיהֶן דַּקּוֹת וּגְבוֹהוֹת, וּבְרוּצָן הֵן נוֹקְרוֹת-נוֹקְרוֹת בְּמַקּוֹרֵיהֶן. 
------------------
וְעַתָּה מוּבָס אֶרְאֶךָּ, רֹאשְׁךָ קָרְחָה וְלֹא זֹהַר, עֵינֶיךָ בּוֹרוֹת נְקוּרִים, וְלִבְּךָ מִדְרָס לְלַעַג בְּנֵי-בְּלִי-כֹחַ. מָה הֵעַבְתִּי חַיַּי, שִׁמְשׁוֹן, בְּמָכְרִי הוֹדְךָ לְמַחֲשַׁכֵּי צִבְאוֹת פְּלָשֶׁת. הֵן תָּקוּם בְּעֻזְּךָ וּתְפַזְּרֵם! לְמַעַן צַעֲרִי כִּי עָז וַחֲרָטָתִי כִּי נֶאֱמָנָה, עוּרָה, שִׁמְשׁוֹן, עוֹרֵר גְּבוּרָתְךָ וַהֲפִיצֵם!
פְּלִשְׁתִּים:
לֹא יְנַגַּח הַשּׁוֹר, קָצוּץ קַרְנָיו.
לֹא יִדְרוֹס הָאֲרִי, נָתַן לְגוֹזְזִים רַעְמָתוֹ.
הַנָּחָשׁ הַמָּחוּץ לֹא יִנְשׁוֹךְ.

------------------
מֵאַשְׁקְלוֹן אֲנַחְנוּ. אַדְמָתֵנוּ אוֹצֶרֶת זָהָב מַבְרִיק כְּלַפִּידִים. נְחֻשְׁתֵּנוּ קָשָׁה, לוֹהֲטָה וּמְצַלְצֶלֶת. כַּסְפֵּנוּ עָמוּם, מְנַצְנֵץ בְּהִשָּׁבְרוֹ. מַטְבְּעוֹת-זָהָב מִנְחָתֵנוּ לָךְ, לִתְנוּךְ-הָאֹזֶן וְלַגַּרְגֶּרֶת מַטְבְּעוֹת מְנֻקָּבִים, עִם נְטִיפֵי-כֶּסֶף מָאֳרָכִים. אַף שַׁרְשְׁרוֹת פַּעֲמוֹנִים קְטַנִּים, עִנְבְּלֵי-בַּעַץ בִּגְבִיעֵי-נְחשֶׁת, לְאֶזְרוֹעֵךְ בְּעֵת רַקְּדֵךְ. אֵלֶּה לָךְ, דְּלִילָה, חֶרֶב מָחֲצָה שִׁמְשׁוֹן וּבִתְּקָה כַּדּוּרֵי-עֵינָיו.
סַרְנֵי עַזָּה

------------------
כָּל אוֹתָם הַשְּׁלִיחִים הָרָעִים כְּבָר הִתְפַּשְּׁטוּ עַל פְּנֵי הָעוֹלָם לְצַעֵר, לְהַכְאִיב, לְעַנּוֹת, לִשְׁבּוֹר וְלִרְצוֹץ.
לְיָמִים בָּא פְּרוֹמֶתֵּיאוֹס הַבָּיְתָה.
מָצָא אֶת הַזּוּג יוֹשְׁבִים קְדוּרֵי-פָנִים וּמַשְׁמִימִים.
הֵבִין אֶת אֲשֶׁר קָרָה בְּהֵעָדְרוֹ, וַיֹּאמֶר לָהֶם: "אֶפִּימֶתֵּיאוֹס אָחִי, הִזְהַרְתִּיךָ לְבַל תִּקַּח מַתָּנָה מִיַּד זֶאוּס, וְלָקָחְתָּ.
וְאַתְּ, אִשָּׁה, צֻוֵּית לְבִלְתִּי פְתֹחַ אֶת הַפִּטַּס, וּפָתָחַתְּ.

------------------
וְגַם לְהֶרָה אִמּוֹ, אֵשֶׁת-זֶאוּס, גְּבֶרֶת וּמַלְכָּה בְּאוֹלִימְפּוֹס, עָשָׂה הֶפֵיסְטוֹס נְכֵה-הָרַגְלַיִם כִּסֵא זָהָב, מְקֻשָּׁט בְּצִצֵּי-זָהָב וְדִשְׁאֵי-זָהָב, אֲשֶׁר פָּרוֹת-זָהָב רוֹעוֹת בָּהֶם, וְקוּקִיּוֹת שֶׁל אֲבָנִים טוֹבוֹת, מַעֲשֵׁה-תַשְׁבֵּץ, מְעוֹפְפוֹת מִמַּעַל לַפָּרוֹת.

------------------
בְּתַחְתִּיתָהּ – נַחַל, נְצוּר עֲרָבוֹת זְקֵנוֹת; בְּקֶמֶט רִאשׁוֹן – פַּרְדֵּס שֶׁל תַּפּוּחִים עִקְלֵי-זְרוֹעַ; בְּקֶמֶט שֵׁנִי – שִׁקְמוֹת עֲנֵפוֹת, וְגִזְעֵיהֶן טְלוּאִים בַּאֲשֶׁר הֵן מְחַדְּשׁוֹת קְלִפּוֹתָן; שׁוּב פֶּרֶק, וְהִנֵּה הָאַלּוֹן וְהַתָּרְנִית; וּלְמַעְלָה מִכֹּל – בַּיִת בָּנוּי לְבֵנִים אֲדֻמּוֹת, בֵּין אֳרָנִים זְקוּפִים וְעַד-יְרֻקִּים גְּמוּדִים, מְסַמְּרֵי-שִׂכִּים. וְהַדֶּרֶךְ מִתְרוֹמֶמֶת וּמִסְתַּלְסֶלֶת בֵּין כָּל אֵלֶּה עַד לְרֹאשׁ הָהָר – וְיוֹרֶדֶת. 
------------------
אָמַרְתִּי: “חֶרֶב אַתָּה נוֹתֵן בִּידֵי מְנַצְּלִים וְנוֹגְשִׂים, שֶׁיֹּאמְרוּ לִמְנֻצָּלִים וּמְשֻׁעְבָּדִים: שְׂכַרְכֶם בְּמַהֲלַךְ-הַטֶּבַע, – כְּמוֹ שֶׁהָיוּ אוֹמְרִים לְפָנִים: שְׂכַרְכֶם בְּגַן-עֵדֶן! אוֹ, תִּהְיוּ עֲשִׁירִים בְּגִלְגוּלְכֶם לֶעָתִיד-לָבוֹא!”
עָנָה: “אֵינָהּ דּוֹמָה נְתִינָה מֵרָצוֹן לִנְתִינָה מֵאֹנֶס. 
------------------
כְּמוּבָן, אִילוּ סוֹבֵב הַמֶּלֶךְ אֶת הַטַּבַּעַת בְּאֶצְבָּעוֹ, כִּי אָז בָּאוּ כָל הַדְּזִ’ינִים וְהָרוּחוֹת וְהָיוּ עוֹשִׂים כִּשּׁוּף לַהֲפֹךְ אֶת כָּל תְּשַׁע מֵאוֹת וְתִשְׁעִים וָתֵשָׁע הַנָּשִׁים הַמִּתְקוֹטְטוֹת לַאֲתוֹנוֹת-מִדְבָּר לְבָנוֹת אוֹ לְכַלְבוֹת-צַיִד אוֹ לְגַרְעִינֵי-רִמּוֹן; אֲבָל שְׁלֹמֹה חָשַׁב כִּי זֹאת תִּהְיֶה גַאַוְתָנוּת מִצִּדּוֹ. 
------------------
בְּמֶשֶׁךְ הַשָּׁנִים הָאֵלֶּה עָמְלָה הַרְבֵּה וְנָדְדָה הַרְבֵּה, וְזֵכֶר הַיֶּלֶד אִתָּהּ בְּכֹל אֲשֶׁר תֵּלֵךְ.
הִיא נִקְבְּרָה בְּאֶרֶץ רְחוֹקָה וּפִרְאִית מֵעֵבֶר לְיַמִּים.
צָמַח עַל קִבְרָהּ עֵץ-אַלְגֹּם נֶהְדָּר, נוֹתֵן רֵיחַ דַּק.
נִזְדַּמֵּן לְשָׁם אֳמָן אִיטַלְקִי, עוֹשֵׂה כִּנּוֹרוֹת.
רָאָה אֶת הָעֵץ, וְאָמַר: “יָפֶה עֵץ זֶה לַעֲשׂוֹתוֹ כִּנּוֹר”.
חָטַב מִן הָעֵץ כִּנּוֹר.
לְיָמִים שָׁב אֶל מוֹלַדְתּוֹ, וּמָכַר אֶת הַכִּנּוֹר לְאַחַד הָרוֹכְלִים.

------------------
בְּשֵׁם נְהַר-סְטִיכְּס, כִּי כֵן אֶעֱשֶׂה".
וְאוֹטוֹס אָמַר: "וַאֲנִי בְּשֵׁם נְהַר-הַקֹּדֶש סְטִיכְּס נִשְׁבַּעְתִּי, כִּי אַרְטֶמִיס הַצַּיֶּדֶת, בְּתוּלָה וּטְהוֹרָה בָאֵלוֹת, לִי תִכָּבֵשׁ לְשִׁפְחָה, נוֹתֶנֶת כָּל אַוָּתִי".

לְכִידַת אָרֶס וַתְּהִי רֵאשִׁית-מְזִמָּתָם לִלְכּוֹד אֶת אָרֶס, אֵל-הַמִּלְחָמָה, לְמַעַן תִּשָּׁבֵר רוּחַ-הַקְּרָב אֲשֶׁר בָּאֵלִים.

------------------
אָז אָמַר אַפּוֹלוֹן: "זֹאת הִיא רַק מַחֲצִית הַמְּלָאכָה אֲשֶׁר לְפָנֵינוּ.
הַמַּחֲצִית הַשְּׁנִיָּה הִיא לְזַמֵּר בְּגָרוֹן-וָפֶה וּלְנַגֵּן בִּכְלִי, כְּאֶחָד".
בְּנֵבֶל-נִימִים יָכֹל אַפּוֹלוֹן לַעֲשׂוֹת כֵּן – אֲבָל מִי יוּכַל לִנְשׁוֹף בֶּחָלִיל וּלְזַמֵּר בַּפֶּה גַם יָחַד? וַיֶּאֱרֹג אַפּוֹלוֹן זְמִירוֹת וּמַנְגִּינוֹת יַחַד, פָּרוֹט בְּאֶצְבְּעוֹתָיו עַל הַנֵּבֶל וְנָתוֹן בְּשִׁיר קוֹלוֹ.

------------------
הַבָּתִּים בְּקַיֵּהוֹגָא עֲשׂוּיִים עֵץ, שְׁתֵּי קוֹמוֹת לְבָיִת, וְגַגּוֹתֵיהֶם מְשֻׁפָּעִים.
לִפְנֵי כָּל בַּיִת חֶלְקַת-עֵשֶׂב, וּלְצִדּוֹ שְׁבִיל-רֶכֶב, הוּא דֶּרֶךְ-כְּנִיסָה לִמְכוֹנִיּוֹת, מוֹלִיךְ אֶל מוּסָךְ קָטָן.
שְׁתֵּי מִשְׁפָּחוֹת לְבַיִת, אַחַת בַּקּוֹמָה הָרִאשׁוֹנָה, וְאַחַת בַּשְּׁנִיָּה.
אֲנִי דַרְתִּי לְמַטָּה.
יוֹם חֹרֶף אֶחָד בָּאוּ הַיְּלָדִים מִבֵּית-הַסֵּפֶר, וּבְפִיהֶם חֲדָשָׁה: כֶּלֶב גָּדוֹל בֶּחָצֵר שֶׁלָּנוּ, וְאֵין הוּא רוֹצֶה לָלֶכֶת!

------------------
וַיְעַנֵּג אֶת נֶפֶשׁ-הַמֶּלֶךְ בְּסִפּוּרִים מִנִּי קֶדֶם וּבְשׂיחוֹת עַל אֲרָצוֹת רְחוֹקוֹת.
הַדְּרָקוֹן טִיפוֹן אֲשֶׁר נִלְחַם בָּאֵלִים
אֶכִּידְנֵי
הָאֵלִים נָסִים וּמִתְחַפְּשִׂים מִפַּחַד טִיפוֹן וַיְסַפֵּר סִילֶנוֹס לְמִידַס עַל מִלְחֶמֶת הַדְּרָקוֹן טִיפוֹן אֶת זֶאוּס וְאֵלֵי אוֹלִימְפּוּס; וְטִיפוֹן – בֶּן אַחֲרוֹן אֲשֶׁר יָלְדָה גֵיאָה, אֲדָמָה-אֵם, לְאֵירֶבּוֹס, אֹפֶל-תְּהוֹם – הַנּוֹרָא בְּכָל יְצוּרֵי-אָרֶץ.

------------------
גָּלַשׁ פֶּתֶן-הַסְּלָעִים הַדּוּ-צִבְעוֹנִי מֵעַל סוֹלְלָתוֹ וַיֹּאמַר: “יְדִידִי הַצָּעִיר, אִם לֹא תִּמְשֹׁךְ מִיַּד וּכְרֶגַע בְּכָל כֹּחֲךָ, כִּי אָז, לְפִי עֲנִיּוּת דַּעְתִּי, תַּעֲלֶה לְךָ הֶכֵּרוּתְךָ עִם אוֹתָהּ אַדֶּרֶת-עוֹר-מְעֻבָּד רַבַּת-הַמִּדּוֹת (הוּא נִתְכַּוֵן לַתַּנִּין) בִּסְחִיפָה אֶל תּוֹךְ הַיְּאוֹר הַזַּךְ הַהוּא בְּטֶרֶם תַּסְפִּיק לְבַטֵּא חֲלַקְלַקּוֹת”. כֵּן יְדַבְּרוּ תָּמִיד בְּנֵי שֵׁבֶט פֶּתֶן-הַסְּלָעִים הַדּוּ-צִבְעוֹנִי.

------------------
וַיִּמְצְאוּ אֶת אָרֶס בְּתַרְשִׁישׁ, וַיִּתְנַפְּלוּ עָלָיו מִמַּאֲרָב, מִפָּנִים וּמֵאָחוֹר, וַיִּקְחוּ מִמֶּנּוּ אֶת כְּלֵי-זֵינוֹ, וַיִּפְשְׁטוּהוּ מִשִּׁרְיוֹנוֹ, וַיַּאַסְרוּהוּ בִּכְבָלִים.
אַחַר כְּלָאוּהוּ בְּדוּד-נְחֹשֶׁת, לָחוֹץ וְהַדֵּק אֶת שְׂפַת-הַדּוּד מִמַּעַל, עַד אֵין הִפָּתֵחַ.
וְאֶת הַדּוּד הִפְקִידוּ אֵצֶל אִמָּם-חוֹרַגְתָּם, אֶרִיבּוֹיָה.
אוֹסָה עַל פֶּלְיוֹן 

------------------
מַה נָּאווּ בַּקַּיִץ הַחַוּוֹת בְּצַלְעוֹת הַגְּבָעוֹת, עֲשׂוּיוֹת תַּשְׁבֵּץ, רִבּוּעִים-רִבּוּעִים, וְכָל רִבּוּעַ כְּפִי יְבוּלוֹ כֵּן צִבְעוֹ: צְהַבְהַב בַּשַּׁחַת, מוֹרִיק בַּתִּירָס, יָרֹק-אַפְלוּלִי בַּשִּׂיחִים, וְכַר-הָעֵשֶׂב יְרַקְרַק-חַי מְעֻלָּף בַּפְּרָחִים, וְהַפָּרוֹת הָרוֹבְצוֹת – טְלָאִים אֲדֻמִּים וּטְלָאִים לְבָנִים-וּשְׁחוֹרִים עַל שְׁטִיחוֹ. וּשְׂשׂוֹנִי עַל דֶּרֶךְ לּוּלְיָנִית סוֹבֶבֶת וְעוֹלָה בֶּהָרִים. 
------------------
וּבְעֵת חֲצוֹת, כִּי רָאָה אֶת הַכּוֹכָב הַלָּבָן מִתְרַחֵב וְנִפְתָּח, וּבַת הַכּוֹכָב יוֹרֶדֶת בְּרִחוּף וְטִיסָה, וְחוּט-כַּסְפָּהּ הוֹלֵךְ וּמַאֲרִיךְ בֵּינָהּ וּבֵין הַכּוֹכָב אָבִיהָ, – אַךְ נִכְנְסָה בְּעַד הָאֶשְׁנָב הַפָּתוּחַ וְהִתְחִילָה דוֹאָה, פֶּלֶא-אוֹר, אֶל יְצוּעוֹ וְאֶל כָּרוֹ, תָּקַע הַחֶרֶב בְּחָזֵהוּ, וַיִּפְתַּח לִבּוֹ לִקְרָאתָהּ, לִהְיוֹת לָהּ לְמָעוֹן. 
------------------
וְאַחֲרֵי הַבִּיעַ טְמוֹלוֹס אֶת דְּבַר-מִשְׁפָּטוֹ, הוֹצִיא מִידַס אֶת רֹאשׁוֹ מִבֵּין הַשִּׂיחִים, וַיַּעַן וַיֹּאמַר:
מִידַס מַבִּיעַ מְבִינוּת, וּמְקַבֵּל זוּג אָזְנַיִם חֲדָשׁוֹת "לֹא, כִּי לְמַרְסִיאַס זְכוּת-הַנִּצָּחוֹן.
בְּאָזְנַי עָרְבָה נְגִינַת הֶחָלִיל מִנְּגִינַת הַנֵּבֶל".
"אִם כֵּן", אָמַר אַפּוֹלוֹן, "אָזְנֶיךָ פְּגוּמוֹת.
הֵא לְךָ אָזְנַיִם טוֹבוֹת מֵהֶן".

------------------
כֵּן, בְּיֹפִי וְלֹא בְּמוֹרָא, זָעוּ וְהִתְפָּרְדוּ עָנָן-וַעֲרָפֶל הַמְּחַתְּלִים אֶת פְּנֵי הַכִּסֵּא, וּמִתּוֹכָם פָּרַץ קַו-אוֹר צַח. מִנֹּגַּהּ-זַרְחוֹ שֶׁל הַקַּו חָוְרָה חֻפַּת הַמְּשׁוֹרֵר וְנָמוֹגָה, וְהַשְּׂרָפִים, הַמְּלַוִּים אוֹתוֹ, הִסְתַּלָּקוּ. וְהַמְּשׁוֹרֵר עָמַד בּוֹדֵד וְגָלוּי, בְּאַדַּרְתּוֹ וּכְלִילוֹ, בְּמָקוֹם אֲשֶׁר אוֹר-אֱלֹהִים נוֹפֵל בְּתָקְפּוֹ.
וְהִנֵּה, פְּלִיאָה! פְּלִיאָה! כָּל דָּרֵי-מַעְלָה הִשְׁתּוֹמָמוּ. 
------------------
וַתּוֹפַע עָלָיו הָאֵלָה בִּנְהָרָה, וַתַּעַן וַתֹּאמֶר לוֹ: "קֶלֶאוֹס הַמֶּלֶךְ, לֹא עִוַּלְתַּנִי וְלֹא זַדְתָּ נֶגְדִּי, לֹא אַתָּה וְלֹא בְּנֵי-בֵיתֶךָ.
אָחוֹת אֲנִי לְצַעַרְךָ, כִּי גַם אֲנִי לִבִּי בוֹכֶה עַל אָבְדַן פְּרִי-בִטְנִי, קוֹרֵי בִּתִּי אֲשֶׁר לֻקְּחָה מִמֶּנִּי.
דַּע, הַנַּעַר אַבַּס הִשְׁמִיעַ דָּבָר לֹא-עָדִין, וַיָּעָף מִלְּפָנַי מַבָּט רַע וַיִּפְגַּע בּוֹ, וַיְשַׁנֵּהוּ, בְּטֶרֶם יָכֹלְתִּי הָשֵׁב מַבָּטִי.
יִשְׂמַח אַבַּס בְּחַיָּיו כַּאֲשֶׁר הוּא.

------------------
מְפָרְטִים אֶת פְּרָטֵי-הַמַּעֲשֶׂה: מִי רָאָה הַדְּלֵקָה רִאשׁוֹנָה, מַה-שִּׁעוּר-הַנֵּזֶק, וּמַה-דְּלֵקוֹת כַּדּוֹמוֹת לְזוֹ אוֹ גְדוֹלוֹת מִזּוֹ הָיוּ בְּשָׁנִים שֶׁעָבְרוּ; מְנַחֲשִׁים מִי הָאָשֵׁם, אִם סִיגָרִיָּה זְרוּקָה בְּלִי-מֵשִׂים, וְאִם יַד-זָדוֹן הָיְתָה כָּאן.
חֲבוּרוֹת-חֲבוּרוֹת שָׁבִים הָאֲנָשִׁים הַבַּיְתָה, מַנִּיחִים מֵאֲחוֹרֵיהֶם צְעִירִים אֲחָדִים לִשְׁמוֹר שְׂרִידֵי הָאֵשׁ מֵהִתְפַּשֵּׁט.
לְפֶתַע הֵאִיר הַבֹּקֶר.
טַל עַל עֲשָׂבִים, וְאֵדִים עַל חוֹמַת-הֶהָרִים יָמִינָה.

------------------
הַמְּקַבֵּל עָלָיו עוֹל מַלְכוּת שָׁמַיִם וְהַמִּדַּבֵּק בְּדַרְכֵי הָאָבוֹת, עַל בְּנֵיהֶם יֵחָשֵׁב.
וְגָדוֹל יִחוּסוֹ שֶׁל הַגֵּר מִיִּחוּסֵנוּ אָנוּ.
אִם אָנוּ עַל אַבְרָהָם, יִצְחָק וְיַעֲקֹב מִתְיַחֲסִים, הֲרֵי הוּא מִתְיַחֵס עַל מִי שֶׁאָמָר וְהָיָה הָעוֹלָם”.
הִתְלַבְּבָה הָעֵדָה מִדִּבְרֵי הַנַּעַר, וְלֹא הִבִּיטוּ אֶל רוֹךְ שְׁנוֹתָיו, כִּי כְּאַחַד הַזְּקֵנִים דִּבֵּר.
וַיְנַעְנְעוּ בְרֹאשָׁם לְאוֹת הַסְכָּמָה.

------------------
(בָּאוֹתוֹת הָאֵלֶּה תַּכִּירוּ אֶת הֶרְמֶס בֶּן זֶאוּס וּמַיָּה, בְּלֶכְתּוֹ וּבוֹאוֹ לִשְׁלִיחֻיּוֹתָיו).
וְכַאֲשֶׁר נִצַּב הֶרְמֶס, כּוֹבַע-הַכְּנָפַיִם לְרֹאשׁוֹ וְסַנְדְּלֵי-הַכְּנַפַיִם לְרַגְלָיו, וּבְיָדוֹ מַטֵּה-הַשַּׁגְרִיר אֲשֶׁר שְׁנֵי נְחָשִׁים חַיִּים מִסְתַּלְסְלִים סְבִיבוֹ בְּלִי נוֹחַ, אֲפָפוּהוּ הוֹד וָחֵן.
וַיָּרִיעוּ הָאֵלִים תְּרוּעָה גְדוֹלָה לִכְבוֹדוֹ, וַיֵּשְׁבוּ לֶאֱכוֹל וְלִשְׁתּוֹת.

------------------
אָרֶס, אֶרִיס, אֵילֵיתִיָּה וְהֶבֵּי וְהֶרָה יָלְדָה עוֹד לְזֶאוּס בַּעְלָהּ: אֶת אָרֶס, אֵל-הַמִּלְחָמָה, אֲשֶׁר הִתְהַלֵּךְ חָמוּשׁ מִכַּף-רַגְלוֹ וְעַד רֹאשׁוֹ, וְחֵלֶק לוֹ בְּכָל קְרָב-דָּמִים; וְלִפְנֵי אָרֶס גָּחָה מֵרֶחֶם אֲחוֹתוֹ-תְאוֹמָתוֹ, אֶרִיס, אֲשֶׁר שְׁמָהּ מִתְפָּרֵשׁ קְטָטָה – וְכָל הַיָּמִים שֵׁרְתָה אֶרִיס לְאָחִיהָ אָרֶס בְּעוֹרְרָהּ מְדָנִים, מוֹלִיכֵי אֶל מִלְחָמוֹת, בְּקֶרֶב אֵלִים וּבְקֶרֶב בְּנֵי-אָדָם; וַתְּהִי אֶרִיס הַשְּׂנוּאָה בָּאֵלוֹת.

------------------
וַתֹּאמֶר לוֹ: – הוֹ אֲדוֹנִי וּמְאוֹר עֵינַי, סוֹבֵב-נָא אֶת הַטַּבַּעַת בְּאֶצְבָּעֲךְ, וְהַרְאֵה לָהֶן לְאֵלֶּה הַמְּלָכוֹת מִמִּצְרַיִם וַאֲרַם-נַהֲרַיִם וּפָרַס וְסִין כִּי מֶלֶךְ גָּדוֹל וְנוֹרָא אָתָּה. אֲבָל שְׁלֹמֹה נָד בְּרֹאשׁוֹ, וַיֹּאמַר: – הוֹ גְבִרְתִּי וְחֶדְוַת-חַיַּי, זִכְרִי אֶת הַחַיָּה אֲשֶׁר יָצְאָה מִן הַיָּם וּבִיְּשָׁה אוֹתִי בִפְנֵי כָּל הַחַיּוֹת שֶׁבָּעוֹלָם עֵקֶב הִתְפָּאָרְתִּי. 
------------------
וַיִּתְפְּשֵׂהוּ, וַיִּקְשְׁרֵהוּ בִּיתָרִים לַחִים, וַיֹּאמַר: "פֹּה בַּמְּעָרָה תִרְבַּץ כָּלוּא, תַּחַת אֲשֶׁר כָּלָאתָ אֶת פָּרוֹתַי".
וַיַּעַשׂ הֶרְמֶס פֶּלֶא לְעֵינֵי אַפּוֹלוֹן: בִּן-רֶגַע שָׁלְחוּ הַיְּתָרִים הַלַּחִים עֲנָפִים וְשָׁרָשִׁים, הִשְׁרִישׁוּ הֵיטֵב בַּקַּרְקַע, וְכִסּוּ אֶת פִּי-הַמְּעָרָה בְּשָׂרִיגִים עָבִים; וְלֹא יָכְלוּ הַפָּרוֹת, וְלֹא יָכֹל אַפּוֹלוֹן, לָצֵאת מִן הַמְּעָרָה.
"פֹּה עִמָּדִי תֵשֵׁב, אַתָּה וּפָרוֹתֶיךָ יָחַד", צָחַק הֶרְמֶס.

------------------
זָקַף הֶחָתוּל גַּבּוֹ כְקֶשֶׁת, וְאָמַר: “עֵדָה הַיְּרִיעָה עַל פִּי הַמְּעָרָה, ועֵדָה הָאֵשׁ בִּפְנִים הַמְּעָרָה, וְעֵדִים סִירוֹת-הֶחָלָב הָעוֹמְדִים עַל-יַד הָאֵש, כּי כֵן דִּבְּרָה אוֹיַבְתִּי וְאֵשֶׁת-אוֹיְבִי.” וְהוּא הָלַךְ לוֹ בָּדָד בְּדַרְכּוֹ הַפִּרְאִית בְּתוֹךְ יַעֲרוֹת הַפְּרָאִים הַרְטֻבִּים.
בַּלַּיְלָה הַהוּא, כְּשׁוֹב הָאִישׁ וְהַסּוּס וְהַכֶּלֶב מִצּוּד צַיִד, לֹא הִגִּידָה לָהֶם הָאִשָּׁה אֶת אֲשֶׁר הִצִּיעָה לֶחָתוּל, בְּיָרְאָה פֶּן לֹא יִמְצָא הַדָּבָר חֵן בְּעֵינֵיהֶם.

------------------
קוֹצִים וּבַרְקָנִים לֹא הִכְאִיבוּ לוֹ, זְבוּבֵי-אֶרֶס וְשִׁרְצֵי-אֶרֶס, שֶׁהָיוּ מַזִּיקִים לְכָל הַבְּרִיּוֹת, לֹא הִזִּיקוּ לוֹ. רוֹבֶה לֹא נָשָׂא עִמּוֹ, בָּשָׂר וְדָגָה לֹא אָכַל, וְהָיוּ כָּל בַּעֲלֵי-הַחַיִּים – סְנָאִי וּסְנָאוֹן, כַּלְבּוֹן-הָעֲרָבָה, אַרְנֶבֶת, עַכְבַּר-הַמַּיִם, צְבִי וְיַחְמוּר וְתַרְנְגוֹל-הֹדּוּ פִּרְאִי – יְדִידָיו. וּמַה מַּאֲכָלוֹ? שָׁרָשִׁים וְגַרְגִּירִים, פֵּרוֹת-בָּר, וְעִשְּׂבֵי-בָּר, בַּלּוּטִים, אֱגוֹזִים וְעַרְמוֹנִים.

------------------
וַיַּפְצֵר אַפּוֹלוֹן בְּהֶרְמֶס כִּי יָסִיר אֶת גִּדוּל-הַפֶּלֶא הַפֶּרֶא הַזֶּה, הִבְטִיחַ לוֹ כִּי מֵעַתָּה וְעַד עוֹלָם שְׁלוֹם-אֱמֶת יִהְיֶה בֵינֵיהֶם, כַּאֲשֶׁר דִּבֶּר זֶאוּס.
וַיָּשֶׁב הֶרְמֶס אֶת הַיְּתָרִים הַלַּחִים לִכְמוֹ-שֶׁהָיוּ, וְאַפּוֹלוֹן הִתִּיר אֶת אָחִיו הַקָּטָן מֵאֲסוּרָיו; וַיֵּצְאוּ יַחַד מִן הַמְּעָרָה עִם הַפָּרוֹת.
שֶׁבַע בְּנוֹת אַטְלַס – כִּימָה שֶׁל יוֹנִים-כּוֹכָבִים
מֵאַיִן לַנָּחָשׁ הַכֹּח לְחַדֵּשׁ נְעוּרָיו 

------------------
– הֲרֵינִי מַצְהִיר, כִּי לֹא יָכֹלְתִּי לְהַבְחִין בֵּינְךָ וּבֵין אֶחָד מִבְּנֵי-מִשְׁפַּחְתִּי. דּוֹמַנִי, אָמַרְתָּ שְׁנֵי חוֹרִים? עוֹד הִתְאַפְּקוּת כָּלְשֶׁהִי בְּבַקָּשָׁה, וְאַל תַּרְבֶּה צְרִיחָה בְּמִדָּה כַּזֹּאת, פֶּן יִשְׁמָעֵנוּ הַיָּגוּאָר רַב-הַגְּוָנִים. לִכְשֶׁתְּסַיֵּם, רְצוֹנִי לְנַסּוֹת אוֹתָהּ הַטְּבִילָה שֶּאַתָּה מֵעִיד עָלֶיהָ שֶׁהִיא מְאֹד קַלָּה. מַה יִּשְׁתּוֹמֵם עַל-כָּךְ הַיָּגוּאָר רַב-הַגְּוָנִים! 
וּבְכֵן, טָבַל סוֹמֵר-דּוֹקֵר, וְאִטִּי-מוּצָק טָבַל בְּסָמוּךְ לוֹ. 

------------------
וְיֵשׁ שֶׁהָיָה קוֹרֵעַ סֵפֶר פְּרָקִים-פְּרָקִים, וַאֲפִלּוּ דַפִּים-דַּפִּים, וְהָיָה מְחַלֵּק אֶת הַפְּרָקִים אוֹ אֶת הַדַּפִּים בֵּין הַשּׁוֹמְעִים; וּתְנַאי הִתְנָה עִמָּהֶם אֲשֶׁר, עִם גְּמַר קְרִיאָה, יַעֲשׂוּ חֲלִיפִין בַּפְּרָקִים אוֹ הַדַּפִּים עִם שִׁכְנֵיהֶם אֲשֶׁר עֲדַיִן לֹא קָרְאוּ אוֹתָם. מַה פֵּרוּשׁ שְׁכֵנִים? מִמִּתְיַשֵּׁב לְמִתְיַשֵּׁב מִילֵי-מִילִין, אַךְ בְּאֵין אִישׁ אַחֵר אוֹ מִשְׁפָּחָה אַחֶרֶת בֵּינֵיהֶם, נֶחְשְׁבוּ שְׁכֵנִים.

------------------
אָז רָקַע סוּס-הַבָּר בְּרַגְלוֹ, רֶגֶל-הַבָּר, וְאָמַר: “הוֹ יְדִידַי וְהוֹ אוֹיְבַי, לָמָּה עָשׂוּ הָאִישׁ וְהּאִשָּׁה אֶת הַמָּאוֹר הַהוּא אֲשֶׁר בַּמְּעָרָה, וּמַה נֵּזֶק יִצְמַח לָנוּ מִמֶּנּוּ?”
כֶּלֶב-הַבָּר נָשָׂא אֶת חָטְמוֹ, חֹטֶם-הַבָּר, הֵרִיחַ אֶת רֵיח צְלִי-הַכֶּבֶש, וְאָמַר:
“אָסוּרָה-נָא וְאַבִּיט וְאֶרְאֶה וְאַגִּיד, מִפְּנֵי שֶׁנִּדְמֶה לִי כִּי טוֹב הוּא.
חָתוּל, בּוֹא אִתִּי.”
– נֶנִי! – אָמַר הֶחָתוּל.
– אָנֹכִי הֶחָתוּל הַמִּתְהַלֵּךְ לְבַדּוֹ, וְכָל הַמְּקוֹמוֹת שָׁוִים בְּעֵינָי.

------------------
תָּמִיד תִּהְיֶה עֵינִי פְּקוּחָה עָלָיו, שֶׁיִּשָּׁאֵר בְּחֻלְשָׁתוֹ וּלְעוֹלָם יִהְיֶה תָלוּי בַּהֲפָקַת-רָצוֹן מִלִּפְנֵי הָאֵלִים".
"לֹא תִקַּח מַתָּנוֹת מִזֶּאוּס" 
וּפְרוֹמֶתֵּיאוֹס הִזְהִיר אֶת אֶפִּימֶתֵּיאוֹס לֵאמֹר: "הִשָּׁמֶר-לְךָ פֶּן תִּקַּח מַתָּנוֹת מִזֶּאוּס.
כִּי יָבוֹא לְהַעֲנִיק לְךָ דָבָר, לֹא תֹאבֶה וְלֹא תְקַבֵּל".

------------------
– מְצֻיָּן! – אָמַר סוֹמֵר-דּוֹקֵר – אֶלָּא שֶׁזֶּה מְמַתֵּחַ בְּמִדַּת-מָה אֶת רִקּוּעֵי-גַבְּךָ. כָּעֵת כֻּלָּם עוֹלִים זֶה עַל זֶה בִּצְפִיפוּת תַּחַת אֲשֶׁר יִשְׁכְּבוּ זֶה לְיַד זֶה. 
– הוֹי, זוֹהִי תּוֹצָאָה שֶׁל הִתְעַמְּלוּת – אָמַר אִטִּי-מוּצָק. – רָאִיתִי כִּי עֳקָצֶיךָ כְּאִלּוּ מִתְמוֹגְגִים זֶה לְתוֹךְ זֶה, וְסוֹפְךָ לְהִדַּמּוֹת יוֹתֵר לְאִצְטְרֻבָּל שֶׁל אֹרֶן מֵאֲשֶׁר לְבַלּוּט שֶׁל עַרְמוֹן כְּפִי שֶׁהֻרְגַּלְתָּ. 

------------------
עַל כֵּן הָפַךְ עָרְפּוֹ וְצִוָּה לַיַּלְדָּה זוֹ הַנִּפְלָאָה וְהַחֲכָמָה שֶׁתְּצַיֵּר אֶת הַתְּמוּנָה הַזֹּאת הַמְּסַפֶּרֶת אֶת כָּל מְצוּקָתוֹ.
אָחוּשָׁה נָא וְאָבִיא לוֹ עֶזְרָה מֵעִם בְּנֵי-שִׁבְטוֹ,” וְהוּא לֹא שָׁאַל מִפִּי טָפִי אֶת הַדֶּרֶךְ אֲשֶׁר יֵלֵךְ בָּהּ, אַךְ נִשֹּׂא נִשָּׂא כָרוּחַ אֶל בֵּין הַשִּׂיחִים, וּקְלִפַּת-הַלִּבְנֶה בְּיָדוֹ.
וטָפִי יָשְׁבָה עַל הָאָרֶץ שְׂמֵחָה וּשְׂבֵעַת-רָצוֹן.
וְזֹאת הִיא הַתְּמוּנָה אֲשֶׁר צִיְּרָה טָפי: 3
– מֶה עָשִׂית שָׁם, טָפִי? – שָׁאַל טֶגּוּמֵי.

------------------
אֲבָל אֲנַחְנוּ קָדַמְנוּ לְךָ לְלֵדָה, וּמַה כִּי לָקַחְתָּ לְךָ שָׁלְטָן וּמְלוּכָה עַל הָעוֹלָם כֻּלּוֹ? גַּם לָנוּ זְכוּת עַל מְלוּכָה!"
יָדַע זֶאוּס כִּי כֹח בְּיָדוֹ לְכַלּוֹת אֶת אֶחָיו בְּחִצֵּי-רַעַם, אֲבָל הוּא הָיָה עֲיַף-קְרָבוֹת, וַיַּעַן לְאֶחָיו: "נִקְרָא לִפְרוֹמֶתֵּיאוֹס, וְיִשׁפּוֹט בּינֵינוּ".

------------------
שְׁלֹמֹה בֶן דָּוִד כִּמְעַט שֶׁלֹּא יָכֹל לְדַבֵּר מֵרֹב צְחוֹק. הוּא נִשְׁעַן אֲחוֹרַנִּית, כֻּלּוֹ חַלָּשׁ וּמְגַהֵק, וְהוּא הֵנִיעַ אֶצְבָּעוֹ כְנֶגֶד הַפַּרְפָּר. וַיֹאמַר – הוֹי, הַגָּדוֹל בַּקּוֹסְמִים, מַה בֶּצַע לִי כִּי הֵשַׁבְתָּ אֶת אַרְמוֹנִי, בְּעוֹד אַתָּה מֵמִית אוֹתִי מִיתַת-צְחוֹק!

------------------
הוּא הָלַךְ מִזְרָחָה וּמָצָא כִּי כָּל מַה שֶּׁיֵּשׁ מִסּוּג-הַפָּרוֹת נִזּוֹנָה בְּשָׂדֶה שֶּׁהוּכַן לָהּ, וְהִיא לִחֲכָה בִּלְשׁוֹנָהּ מִסָּבִיב לְיַעַר שָׁלֵם בְּבַת-אַחַת, וּבָלְעָה אֶת הַבָּא אֶל פִּיהָ, וְיָשְׁבָה לְהַעֲלוֹת גֵּרָה.
– קוּן? – שָׁאֲלָה כָּל מַה שֶּׁיֵּשׁ מִסּוּג-הַפָּרוֹת.

------------------
בְּשַׁרְשְׁרוֹת מַתֶּכֶת בְּלוּלָה, עֲשׂוּיוֹת יְדֵי הֶפֵיסְטוֹס, רִתֵּק אֶת הַטִּיטָן אֶל הַגָּבוֹהַּ בְּהָרֵי-קַוְקַז אֶל רֹאש-סֶלַע אֲשֶׁר שָׁם.
וְעַל עֵיט-עֲנָק צִוָּה לָבוֹא יוֹם-יוֹם וּלְעַנּוֹת אֶת פְּרוֹמֶתֵּיאוֹס, פָּלֹח בְּמַקּוֹר אַכְזָרִי אֶת חָזֵהוּ וְאָכֹל אֶת כְּבֵדוֹ: לַיְלָה – צִמַּח הַכָּבֵד וְהָיָה שָׁלֵם כְּבַתְּחִלָּה; יוֹם – וּבָא הָעַיִט וְשָׁב-וַאֲכָלוֹ.
כֵּן עֻנָּה פְּרוֹמֶתֵּיאֹוס הַרְבֵּה מֵאוֹת בַּשָּׁנִים, עַד קָם הֶרַקְלֶס גִּבּוֹר בְּדוֹר-גִּבּוֹרִים, וַיְשַׁחְרְרֵהוּ.

------------------
 סוֹרֶרֶת.
וְכֵן עָבַד שָׁם הַמֶּלֶךְ הָאַיְרִי עִם הַכַּפְרִיִּים הָהֵם בְּדַיִשׁ בְּעֵת-לָיְלָה. וְכַאֲשֶׁר נִמְחֲקָה הַלְּבָנָה, וְהֶחְשִׁיךְ פִּתְאוֹם עַד אֵין עֲבוֹד, שָׁלַח בְּיַד נַעַר אֶל הַמַּלְכָּה אֲשֶׁר בַּבָּיִת: “הָבִי לָנוּ תַּלְתַּל מִתַּלְתַּלָּיִךְ”. גָּזְזָה הַמַּלְכָּה תַּלְתַּל אֶחָד מִשְּׂעַר-רֹאשָׁהּ וֶהֱרִיצַתְהוּ אֶל בַּעֲלָהּ וְהָאֲנָשִׁים אֲשֶׁר עִמוֹ בְּגֹרֶן-הַשָּׂדֶה. 
------------------
אֲבָל יָלְדָּה זוֹ אֵינָהּ מִתְנַפַּחַת וְאֵינָהּ מִתְפּוֹצֶצֶת, וְאוֹתוֹ אַלּוּף נִכְבָּד, הַשָּׂם לֵב רַק לִמְלַאכְתּוֹ, אֵינוֹ יָרֵא כְּלָל פֶּן תִּתְנַפַּח אוֹ תִתְפּוֹצֵץ? מוּטָב שֶׁאֶנְהַג בָּהֶם יוֹתֵר נִמּוּס וְדֶרֶךְ-אֶרֶץ.”

------------------
"שְׁנֵים-עָשָׂר?" תָּמַהּ אַפּוֹלוֹן, וְהוּא מָנָה אֶת גְּדוֹלֵי-אוֹלִימְפּוֹס עַל אֶצְבְּעוֹתָיו לִשְׁמוֹתֵיהֶם: "זֶאוּס, פּוֹסֵידֹון, הָדֶס, הֶרָה, הֶסְטִיָּה, אַפְרוֹדִיטֵי, הֶפֵיסְטוֹס, אַתֵּינֵי, אָרֶס, אַרְטֶמִיס, אַפּוֹלוֹן – הֲרֵי אַחַד-עָשָׂר, וְהַשְּׁנֵים-עָשָׂר מִי הוּא?"
"עַבְדְּךָ אָנֹכִי", עָנָה הֶרְמֶס בְּקִדָּה.
אַפּוֹלוֹן תָּפַשׂ – וַיִתָּפֵשׂ 
וְאַפּוֹלוֹן עוֹדֶנּוּ חוֹשֵׁב לַעֲנֹש אֶת הֶרְמֶס.

------------------
בְּצַלְעוֹת הֶהָרִים, בֵּין קִרְעֵי-אֵד, אָהֳלֵי-בֶּדְוִים קְרוּעִים וּמְמֻרְטָטִים יַשְׁחִירוּ.
הַאִם מִשָּׁם הַנִּיצוֹץ אֲשֶׁר הִצִּית אֶת הַגֹּרֶן?
פַּסֵּי-שֶׁמֶשׁ בּוֹתְרִים הָעֲרָפֶל, מַזְהִיבִים שִׂיחַ בּוֹדֵד וְעָקֹם עַל הַר; וְאוּלָם אֶל הָרְחוֹב עֲדַיִן לֹא הִגִּיעוּ.
בָּא לִקְרָאתִי עֵדֶר שֶׁל פָּרוֹת, טְלוּאוֹת חוּם וְלָבָן, שְׁמֵנוֹת אֲבָל מְלֻכְלְכוֹת-הַמַּרְאֶה, – וְיֶלֶד נוֹהֵג בָּהֶן.

------------------
בְּמַארִיֶּטָה נָטָה מִזֶּרֶם-הַנָּהָר הַתִּיכוֹנִי אֶל זֶרֶם צְדָדִי, זֶה נְהַר מוֹסְקִינְגּוּם. כֵּן הָיָה סוֹבֵב וְנוֹטֶה אֶל מַרְפְּקֵי-נָהָר וְאֶל זְרוֹעוֹת-נָהָר יוֹתֵר דַּקּוֹת, הַנִּשְׁלָחוֹת אֶל חֶבְיוֹנֵי-יַעַר: נַחַל “הָאִשָּׁה הַלְּבָנָה”, נְהַר מוֹהִיקָן וּ“מַזְלֵג שָׁחוֹר” הַמִּסְתָּעֵף מִמֶּנּוּ, וּבְרֵכוֹת וּבִצּוֹת אֲשֶׁר עֲדַיִן לֹא נוֹדְעוּ בְּשֵׁם.

------------------
עֲבוֹדָתִי בָּרְצוּעוֹת הָיְתָה לְפַטְּמָן בְּקֻפְסָאוֹת רֵיקוֹת. אֵלּוּ הָיוּ צְבוּרוֹת עֲרֵמוֹת-עֲרֵמוֹת אֵצֶל הַכֹּתֶל לְפ
בָּאָה הַפְסָקַת-הַצָּהֳרָיִם. עַל הַנְּעָרִים נֶאֱסַר לָצֵאת מִן הֶחָצֵר, פֶּן יִקְחוּ בִּכְלֵיהֶם מִן הַסְּחוֹרָה הַשַּׁיֶּכֶת לַבָּיִת. וְשָׁם בִּיתָן לִמְכִירַת נַקְנִיקֵי-וִינָה וּמִינֵי מְתִיקָה. אֲנִי, בִּהְיוֹתִי נָזִיר מִבָּשָׂר, הָיְתָה כָּל אֲרוּחָתִי חֲתִיכַת שׁוֹקוֹלָדָה, כִּי כָּמוֹנִי כִּשְׁאָר הַנְּעָרִים לֹא יָדַעְנוּ לְהִצְטַיֵּד מִבָּתֵּינוּ. 
------------------
וַתִּשְׂבַּע תְּלָאוֹת וּמְצוּקוֹת, וּבְכָל עִנּוּיֶיהָ לֹא סָר מֵעָלֶיהָ חִנָּהּ: דּוֹמֶה, הַצַּעַר וְהַתּוּגָה הֶעֱמִיקּו אֶת יָפְיָהּ, וְהוֹסִיפוּ עַנְוַת-תֹּם לַהֲלִיכוֹתֶיהָ.
וּמִדֵּי רְאוֹתָהּ מִשְׁכַּן-אֵלִים, תָּסוּר אֵלָיו וְתִשְׁתַּטַּח בִּתְפִלָּה לֵאלֹהֵי-הַמָּקוֹם, כָּכָה הִתְפַּלְּלָה בְּהֵיכַל-דֵּימֶטֶר אֲשֶׁר עַל אַחַד-הֶהָרִים, וַתִּשְׁפֹּךְ נַפְשָׁהּ לִפְנֵי הָאֵלָה.

------------------
בַּצְּלָלִים שֶׁל עַנְנֵי-בֹּקֶר מְצֻבָּעִים, זוֹעֵף הַמִּשְׁבָּר בְּיֶרֶק כָּבֵד וּכְחוֹל עָמֹק עַד-לִשְׁחוֹר; תָּצִיץ בּוֹ הַשֶּׁמֶשׁ, וְהוּא נַעֲשֶׂה יְרַקְרַק-שָׁקוּף, עַלִּיז וָקַל.
וּפִלְאִית רִקְמַת-הַקֶּצֶף הַקְּרוֹבָה, זוֹ הִתְאָרְגוּת בִּלְתִּי-פּוֹסֶקֶת שֶׁל חוּטֵי-חָלָב נוֹזְלִים, מִתְגַּלְגְּלִים בְּעִגּוּלִים, מִשְׁתַּרְשְׁרִים בְּשַׁרְשְׁרָאוֹת, נוֹסְעִים סְחַרְחַר כִּפְרָחִים לְבָנִים מוּנָעִים בִּכְבָרָה. וְיֵשׁ שֶׁהֶחָלָב הוֹפֵךְ חוּם מֵהֲרִימוֹ עַנְנֵי גַּרְגִּירֵי-חוֹל תּוֹךְ-תּוֹכוֹ.

------------------
וּשְׁלֹמֹה בֶּן דָּוִד, עוֹדֶנּוּ מַבִּיט אַחַר הַפַּרְפָּרִים הַמִּשְׁתַּעַשְׁעִים לְאוֹר-הַשֶּׁמֶשׁ, אָמַר: – הוֹ גְבִרְתִּי וּפְנִינַת-חַסְדִּי, מָתַי הָיָה הַדָּבָר הַזֶּה? כִּי אֲנִי רַק שִׂחַקְתִּי לִי עִם פַּרְפָּר מֵאָז בֹּאִי אֶל הַגָּן. – וַיְסַפֵּר לְבַלְקִיס אֶת אֲשֶׁר עָשָׂה.

------------------
וְהַשְּׁמוּעָה עַל מְנָת-חֶלְקָהּ הַמָּרָה שֶׁל הַנַּעֲרָה, כִּי הָיְתָה אִשָּׁה לְרַהַב נוֹרָא, הִגִּיעָה לְמֵרָחוֹק, אֶל הָאֲרָצוֹת אֲשֶׁר לְמַלְכֵיהֶן נִשְּׂאוּ אַחְיוֹתֶיהָ הַגְּדוֹלוֹת.
וַתִּפָּרֵדְנָה שְׁתֵּי הַמְּלָכוֹת בִּבְרָכָה מֵעַל-בַּעְלֵיהֶן, וַתִּסַּעְנָה אֶל עִיר-מוֹלַדְתָּן וּנְוֵה-הוֹרֵיהֶן, לִהְיוֹת עִמָּם בְּצַעֲרָם.

------------------
עוֹד סִפְּרָה כִּי חָכְמַת-אֲחָיוֹת בְּיָדָהּ, וְהִיא נִכְנֶסֶת אֶל בָּתֵּי הָעַרְבִים וּמְלַמֶּדֶת לִנְשֵׁיהֶן הִלְכוֹת רַחְצָה וְנִקָּיוֹן וְטִפּוּל בְּתִינוֹקוֹת. אַף הֵן מְלַמְּדוֹת לָהּ מֵאֳמָנֻיּוֹתֵיהֶן שֶׁלָּהֶן, וְלִמְּדוּהָ גַּם לַעֲשׂוֹת פִּתָּא. לְשַׁבָּת הַבָּאָה, תֹּאפֶה פִּתָּא לְכָל הַחֲבֵרִים וְהַחֲבֵרוֹת. 
------------------
וְלֹא יָכוֹלְתִּי לַעֲשׂוֹת אַחֶרֶת מִלְּצַיֵּר אוֹתָהּ כְּאִלּוּ הִיא דְקוּרָה בְּרֹאשׁוֹ שֶׁל אַבָּא – קְלִפַּת-הַלִּבְנֶה לֹא הָיְתָה גְּדוֹלָה לְמַדַּי.
וְהַדְּבָרִים שֶׁאִמָּא רָאֲתָה בָּהֶם אֲנָשִׁים רָעִים אֵינָם אֶלָּא הַבִּיבָרִים שֶׁלִּי.
צִיַּרְתִּי אוֹתָם כְּדֵי לְהַרְאוֹת לַזָּר אֶת דַּרְכּוֹ מֵעֵבֶר לְבִּצָּה.

------------------
קִשּׁוּר הַחֶבֶל מִסְתַּיֵּם בְּכֶפֶת מְיֻחָד בְּמִינוֹ, עָשׂוּי כְּמִין לוּלָאָה. אֵיךְ עוֹשִׂים כֶּפֶת זֶה, לִמֵּד הַבָּחוּר לַנְּעָרִים תּוֹךְ-כְּדֵי-דַבְּרוֹ. הַחֶבֶל נִתָּק עַל יְדֵי טַבַּעַת בַּעֲלַת-לַהַב הָעֲנוּדָה לָאֶצְבַּע. טַבַּעַת זוֹ, קוֹנִים אוֹתָהּ הַנְּעָרִים פֹּה, אֵצֶל הַפִירְמָה, בְּכַסְפָּם שֶׁלָּהֶם, וְכֵן עִפָּרוֹן מְיֻחָד וּמַחַק וְחַדְּדָן. עִם גְּמַר כָּל קֻפְסָה, כּוֹתֵב עָלֶיהָ הַנַּעַר אֶת מִסְפַּר שֻׁלְחָנוֹ.

------------------
(אִמָּא שֶׁלּוֹ נָתְנָה לוֹ רְשׁוּת לְכָךְ, וּבְלֹא רְשׁוּת אִמָּא שֶׁלוֹ לֹא הָיָה עוֹשֶׂה זֹאת, כִּי הוּא אִישׁ רַב-בִּינוֹת עַד אֵין סוֹף וַחֲכַם-תַּחְבּוּלוֹת עַד אֵין חֵקֶר.)

------------------
אָמַרְתִּי לִשְׂרוֹף מִגּוּף-יַלְדֵּךְ אֶת הַתְּמוּתָה, וּלְהַנְחִילוֹ חַיֵּי-עוֹלָם; לוּ עָשִׂיתִי כֵּן עֶשְׂרִים וּשְׁלֹשָׁה עֲרָבִים רְצוּפִים, כִּי אָז הָיָה דֵימוֹפוֹאוֹן חַי לִנְצָחִים כְּאַחַד-הָאֵלִים, וְאַתְּ שִׁסַּעַתְּ מְלַאכְתִּי וְקִלְקַלְתְּ עֲצָתִי".

------------------
וּמִכָּל הַמַּרְאוֹת וְהַמְּקוֹמוֹת, נֶחֶרְזוּ עַל חוּט-נְסִיעָתֵנוּ, אֲמַשֵּׁשׁ אֲחָדִים בִּלְבָד: כָּרֵי-נַעֲמָן לְגִדּוּל-בָּקָר… פִּירַמִּידוֹת-שַׁחַת בְּשָׂדֶה… קִרְיַת-הַפְּלָדָה, שָׁם הֻשְׁקְתָה הַמְּכוֹנִית שֶׁלָּנוּ דֶּלֶק-חִיּוּתָהּ… טְעִימָה בְּבֵית-הָאֹכֶל שֶׁל עֵין-הַשּׁוֹפֵט… דְּקָלִים לִפְנֵי עַכּוֹ… קַשְׁתוֹת מוֹבִיל-הַמַּיִם הָרוֹמִי בְּאֵזוֹר-גַּעְתּוֹן… נַהֲרִיָּה… פָּרָה טְלוּאַת לֹבֶן-וּשְׁחוֹר, עוֹמֶדֶת בָּדָד… אֵזוֹר סֻלַּם-צוֹר… רֹאשׁ-הַנִּקְרָה… הַכְּבִישׁ, מַמָּשׁ אֵצֶל הַחוֹף
------------------
וְלֹא יָדְעָה פַּנְדּוֹרָה מָנוֹחַ בְּנַפְשָׁהּ, כִּי הַפִּטָּס תָּמִיד כְּקוֹץ בְּלִבָּהּ וּכְכִרְסוּם בְּהִרְהוּרֶיהָ: "מִי יוֹדֵעַ מַה-דָּבָר יָקָר וְנִפְלָא צָפוּן בַּפִּטָּס הַזֶּה? 
------------------
וַיּוֹסֶף הֶרְמֶס דַּבֵּר: "עוֹד אָמַר זֶאוּס: אִם לֹא טָעֲמָה בַּת-דֵּימֶטֶר שׁוּם אֹכֶל אוֹ מַשְׁקֶה בְּמַמְלֶכֶת-הָדֶס, עִם אִמָּהּ תִּשָּׁאֵר.
אֲבָל אִם בָּא מְאוּם אֶל פִּיהָ, עִם אִמָּהּ תֵּשֵׁב עַד מוֹלַד לְבָנָה חֲדָשָׁה, אָז תָּשׁוּב אֶל טַרְטָרוֹס, לִהְיוֹת אִשָּׁה לְהָדֶס וּמַלְכַּת כָּל מְדוֹרֵי-שְׁאוֹל".
בַּשָּׁעָה הַהִיא עָמַד שָׁם אֶחַד מִן הַגַּנָּנִים אֲשֶׁר לְהָדֶס, אַסְקַלָּפוֹס שְׁמוֹ.

------------------
וּשְׁלשָׁה פֵרוּשִׁים לוֹ: א) כְּלִי-זַיִן, הַשָּׁלוּחַ בַּאֲוִיר נֶגֶד אוֹיֵב, כְּגוֹן חֲנִית אוֹ רֹמַח; ב) שְׁלוּחָה, הַיּוֹצֵאת מִגֶּזַע-עֵץ, וְעִתִּים הִיא הוֹוָה לְשָׁתִיל בִּפְנֵי עַצְמוֹ; ג) רְצוּעָה שֶׁל מַיִם, הַמִּשְׁתַּלַּחַת עַל פְּנֵי הָאֲדָמָה לְהַשְׁקוֹתָהּ.
כָּל הַפֵּרוּשִׁים הַלָּלוּ יָאִים הֵם לִנְקֻדַּת הִתְיַשְּׁבוּת-וַהֲגַנָּה בְּשִׁמְמוֹת-הַסְּפָר.

------------------
אַךְ נָגַע בְּלִי-מֵשִׂים בַּחוּט – יֵהָדֵק זֶה לְגוּפוֹ, וּכְּכֹל שֶׁיִּתְאַמֵּץ לְהִשְׁתַחְרֵר, כֵּן יִתְכָּרֵךְ עָלָיו הַחוּט יוֹתֵר וְיוֹתֵר; וּבְטֶרֶם יֵדַע מָה, הוּא מַתְחִיל מִסְתּוֹבֵב אֵין-אוֹנִים סְחוֹר-סְחוֹר בָּאֲוִיר.
וְהוּא נִמְשֶׁה מַעְלָה-מַעְלָה, וְנִמְשָׁךְ אֶל-תּוֹךְ נְקִיק-כֹּתֶל אַפְלוּלִי, שָׁם הוּא מֻטָּל חָבוּשׁ נֶגֶד עֵינֵי-עַכָּבִישׁ, מְזָרוֹת מַשְׂטֵמָה.

------------------
– הִנֵּה כִּי כֵן, – אָמַר הַפַּרְפָּר, בְּנַפְנְפוֹ בַחֲשִׁיבוּת בִּשְׁתֵּי כְנָפָיו, – בֵּינֵינוּ לְבֵין עַצְמֵנוּ; יַקִּירָתִי – כְּמוּבָן, אֵין לְהַאֲשִׁימוֹ, כִּי אַרְמוֹנוֹ וַדַּאי עָלָה בְּכֶסֶף רָב, וְאֶתְרוֹגֵי-הַזָּהָב שֶׁלּוֹ זֶה אַךְ הֵחֵלּוּ לָשֵׂאת פְּרִי – הוּא בִקֵּשׁ מִמֶּנִּי, שֶׁלֹא אֶרְקַע בְּרַגְלִי, וַאֲנִי הִבְטַחְתִּי לוֹ שֶׁלֹּא אֶעֱשֶׁה כָּךְ.

------------------
הוּא נָעַץ חֲנִיתוֹת בְּגַבּוֹ שֶׁל טֶגּוּמֵי שֶׁלִּי, וְהִפְחִיד אֶת טָפִי שֶׁלִּי עַד שֶׁסָּמְרוּ שַׂעֲרוֹתֶיהָ.
וַתֵּקַּל בְּעֵינָיו כָּל זֹאת, וְהִנֵּה הוּא מֵבִיא לִי תְּמוּנָה נוֹרָאָה לְהַרְאוֹת לִי בְדִיּוּק כֵּיצַד נַעֲשֶׂה הַדָּבָר, הַבֵּטְנָה! הִיא הֶרְאֲתָה אֶת הַתְּמוּנָה לְכָל הַגְּבִירוֹת מִבְּנוֹת תְּקוּפַת הָאֶבֶן הַחֲדָשָׁה, הַיּוֹשְׁבוֹת עַל הָאִישׁ הַזָּר.

------------------
יָשַׁב לוֹ דִינְגוֹ – הַכֶּלֶב הַמִּסְכֵּן דִּינְגוֹ – וְהוּא רָעֵב תָּמִיד, מְאֻבָּק לְאוֹר-הַשֶּׁמֶשׁ; שִׁרְבֵּב אֶת לְשׁוֹנוֹ וְיִלֵּל. 
יָשַׁב לוֹ קֶנְגּוּרוּ – הַקֶּנְגּוּרוּ הַיָּשִׁישׁ – הוֹשִׁיט אֶת זְנָבוֹ כְּמוֹ כִּסֵּא-חֲלִיבָה מֵאֲחוֹרָיו, וְאָמַר: 
– הוֹדוֹת לְמִדַּת-הַחֶסֶד, זֶה נִסְתַּיֵּם. 
אָז אָמַר נְקוֹנְג, וְהוּא תָּמִיד עֲדִין-מִדּוֹת: 
– מַדוּעַ אֵינְךָ רוֹחֵשׁ תּוֹדָה לַכֶּלֶב הַצָּהֹב דִינְגוֹ? מַה טַּעַם אֵינְךָ מַבִּיעַ לוֹ חֵן- חֵן עַל כָּל אֲשֶׁר פָּעַל וְעָשָׂה לְטוֹבָתְךָ? 

------------------
פִּתְאֹם רָאוּ וְהִנֵּה מִמֶּרְחֲקֵי הַכְּחוֹל אֲשֶׁר בְּאַפְסֵי-הָאֲגַם הִתְרוֹמֵם כֶּתֶם כֵּהֶה, כְּעֵין מַטְלִית אֲפֹרָה, וְהַכֶּתֶם פָּשָׂה עֲדֵי יִהְיֶה לְעָנָן, וּמַרְאֵהוּ כִּנְחִיל-דְּבוֹרִים בִּמְעוּפָן אוֹ כְּסִיעַת אַוְזֵי-בָּר. וְהֶעָנָן הָלַךְ הָלוֹךְ וְהִתְפַּשֵּׁט, הָלוֹךְ וָרָב, עַד אֲשֶׁר כִּסָּה אֶת פְּנֵי כָּל הָרָקִיעַ. וַתְּהִי עֲלֶטֶת-פִּתְאֹם כְּיוֹם לְקוֹת הַשֶּׁמֶשׁ מְלוֹא-עִגּוּלוֹ אוֹ הִכָּלֵם אוֹרוֹ מִפְּנֵי כֹּבֶד-סוּפָה. 
------------------
וַיֵּלֶךְ לוֹ, הָלֹךְ וְנַעֲנֵעַ אֶת זְנָבוֹ, אֶל פְּנִים-הָאִי הַשּׁוֹמֵם וְהָרֵיק מִיִּשּׁוּב הַסָּמוּךְ לְאִיֵּי מַזַּנְדֵּירַן, סוֹקוֹטְרָה, וְהַמְּקוֹמוֹת שֶׁשָּׁם שָׁוִים הַיּוֹם וְהַלַּיְלָה. יָרַד הַפַּרְסִי מֵעַל הַדֶּקֶל שֶׁלּוֹ וְהֶעֱמִיד אֶת הַתַּנּוּר עַל רַגְלָיו (רַגְלֵי הַתַּנּוּר) וְהִקְרִיא אֶת הַפִּזְמוֹן הַזֶּה, אֲשֶׁר כֵּיוָן שֶׁלֹּא שְׁמַעְתֶּם אוֹתוֹ מִימֵיכֶם, הָבָה וְאַשְׁמִיעֶנּוּ בְּאָזְנֵיכָם מִיָּד:
הַלּוֹקֵחַ עֻגָה הֲפוּכָה
בִּידֵי פַרְסִי רְקוּחָה

------------------
וַיִּרְגַּז זֶאוּס, כִּי זָכַר אֲשֶׁר בִּדְלֵקַת רֵאשִׁית-אַהֲבָתוֹ, כֵּן נִשְׁבַּע וְלֹא נִזְהָר.
וַיֹּאמֶר: "אִם שְׁבוּעָה הִיא, אֲקַיְּמֶנָּה, אַךְ דְּעִי כִּי רָעָה נֶגֶד פָּנַיִךְ".
וַיּוֹפַע עָלֶיהָ בְּכָל הֲדַר-כְּבוֹדוֹ וּגְאוֹן-כֹּחוֹ: אֲפָפוּהוּ בְרָקִים, וּמִלְּפָנָיו חִצֵּי-רְעָמִים כְּנַחֲשֵׁי-אֵשׁ יְהַלֵּכוּ.
וַתִּשָּׂרֵף סֶמֶּלֵי בִּרְסִיס-רָגַע; וְהִיא אָז הָרָה זֶה שִׁשָּׁה חֳדָשִׁים.

------------------
וַיּוֹסֶף הֶרְמֶס לְנַגֵּן וּלְזַמֵּר, קָשׁוֹר מִזְמוֹר בְּמִזְמוֹר וַעֲלִילָה בַּעֲלִילָה, וְאַפּוֹלוֹן שׁוֹטֵט בִּדְמָעוֹת מֵרוֹב עֹנֶג עַל מְתִיקוּת הַנְּגִינָה.
וַתִּכָּסֵף נֶפֶשׁ-אַפּוֹלוֹן אֶל הַלִּירָה אֲשֶׁר בְּיַד הֶרְמֶס.
וַיֹּאמַר: "אָחִי, אָחִי! נִפְלָא הַכְּלִי אֲשֶׁר בְּיָדְךָ, כִּי חֶדְוָה וְאַהֲבַה יַבִּיעַ, וְסִפּוּרִים מִנִּי קֶדֶם, וַחֲלוֹמוֹת עֲרֵבִים.
תֵּן לִי אֶת כְּלִי-הַזֶּמֶר הַזֶּה.
אִם לֹא אֲקַבְּלֵהוּ, אֵין חַיַּי חַיִּים".
עִסְקַת חֲלִיפִין 

------------------
וְאַחֲרֵי-כֵן, בְּהֵעָנֵשׁ יֶתֶר הַטִּיטָנִים בְּיַד זֶאוּס, אִישׁ כּעָנְשׁוֹ, הִתְהַלְּכוּ הַשְּׁנַיִם הָאֵלֶּה חָפְשִׁים בָּאָרֶץ.
וּבְהִוָּדַע לְזֶאוּס כִּי פְּרוֹמֶתֵּיאוֹס חָכָם בֶּן חָכָם הוּא, יֵשׁ וּקְרָאָהוּ גַם לְעֵצָה בְּהִלְכוֹת מְלוּכָה וּמִשְׁפָּט.
חֲלֻקַּת הַשִּׁלְטוֹן 
פַּעַם הִתְמַרְמְרוּ פּוֹסֵידוֹן וְהָדֶס בְּאָזְנֵי אֲחִיהֶם זֶאוּס, לֵאמֹר: "אָמְנָם, בֶּן-חוֹרִין הָייתָ בָּאָרֶץ בְּעוֹד אָנוּ קְבוּרִים חַיִּים בְּבֶטֶן כְּרוֹנוֹס, אָבִינוּ-בּוֹלְעֵנוּ.

------------------
אֵשֶׁת הַפַּרְפָּר הִבִּיטָה אֶל בַּלְקִיס, וְרָאֲתָה אֶת שְׁתֵּי עֵינֵי הַמַּלְכָּה הַיָּפָה בַנָּשִׁים, וְהֵן נוֹצְצוֹת כִּבְרֵכוֹת עֲמֻקּוֹת אֲשֶׁר אוֹר-כּוֹכָבִים זָרוּעַ עֲלֵיהֶן, וְהִיא הִתְעוֹדְדָה מְלֹא שְׁתֵּי כְנָפֶיהָ, וַתֹּאמַר: – תִּשָּׂא הַמַּלְכָּה חֵן וָחֶסֶד לְעוֹלָם! הֵן יָדַעַתְּ מַה הֵם הַגְּבָרִים…
וְהַמַּלְכָּה בַּלְקִיס, הַמַּלְכָּה הַחֲכָמָה מִשְּׁבָא, שָׂמָה יָדָהּ לִשְׂפָתֶיהָ לְהַסְתִּיר אֶת חִיּוּכָהּ, וַתֹּאמַר: – אָחוֹת קְטַנָּה, אָנֹכִי יָדָעְתִּי.

------------------
– אָמַרְתִּי לוֹ בֶּאֱמֶת וּבְתָמִים שֶׁהִנְנִי צָב דּוֹבֵר-אֱמֶת, אֲבָל הוּא לֹא הֶאֱמִין לִי, וְהֵנִיעַ אוֹתִי לִקְפֹּץ אֶל-תּוֹךְ הַנָּהָר לְהוֹכִיחַ אִם כֵּנִים דְּבָרַי, וּמָצָא כִּי אָכֵן כָּזֶה אֲנִי, וְהָיָה מֻפְתָּע מְאֹד. עַכְשָׁו הָלַךְ לְסַפֵּר זֹאת לְאִמָּא שֶׁלוֹ. הַקְשֵׁב וּשְׁמַע! 
הֵם שָׁמְעוּ אֶת קוֹל הָיָּגוּאָר רַב-הַגְּוָנִים כְּשֶׁהוּא שׁוֹאֵג בְּרוּצוֹ אָנֶה וָאָנָה בֵּין הָעֵצִים וְהַשִּׂיחִים שֶׁעַל נְהַר-אֲמַזּוֹן הַגּוֹעֵשׁ, עַד שֶׁהִגִּיעָה אִמָּא שֶׁלּוֹ. 

------------------
יָרַד פֶּתֶן-הַסּלָעִים הַדּוּ-צִבְעוֹנִי מֵעַל סוֹלְלָתוֹ וְהִתְכָּרֵךְ כְּריִכָה כְּפוּלָה וּמְכֻפָּלָה מִסָּבִיב לְרַגְלָיו הָאֲחוֹרִיּוֹת שֶׁל הַפִּילוֹן, וַיּאֹמַר: – הוֹ נוֹסֵעַ עַז-לֵב וּבֶן-בְּלִי-נִסָּיוֹן, נִמְשׁוֹךְ רֶגַע אֶחָד בְּכָל הָרְצִינוּת הַדְּרוּשָׁה, שֶׁאִם לֹא כֵן, יֵשׁ לִי הָרֹשֶׁם שֶׁאוֹתָה אֳנִיַּת-מִלְחָמָה בַעֲלַת הַמִּכְסֶה הָעֶלְיוֹן הַמְּשֻׁרְיָן (וּבְזֹאת, הוֹ חֲבִיבַי וַאֲהוּבַי, נִתְכַּוֵּן לַתַּנִּין) תְּקַפַּח עֲתִידוֹתֶיךָ לִצְמִיתוּת.

------------------
אֲבָל סְחַר-הַיָּם הֶעָצוּם אֲשֶׁר אָנֹכִי, פּוֹסֵידוֹן אֵל הַמְּצוּלּוֹת הַגְּדוֹלוֹת, הֵבֵאתִי אֶל הַיִּשּׁוּב הַדַּל הַהוּא – אֳנִיּוֹת-עַמִּים וְצִיֵּי-אִיִּים אֲשֶׁר שָׁלַחְתִּי אֵלֶיהָ עַל פְּנֵי גַלֵּי-יַמַּי, – הֵמָּה הֶאֱדִּירוּהוּ, הֶעֱשִׁירוּהוּ, עַד הֱיוֹתוֹ הַכְּרָךְ הַסַּגִּיא שֶׁל הַיּוֹם הַזֶּה.
עַל כֵּן, לִי הָעִיר הַזֹּאת, וּמִשְׁפַּט-יֹשֶׁר הוּא כִּי עַל שְׁמִי תִקָּרֵא בְּפִי אֵלִים וְאֲנָשִׁים".

------------------
– אָכֵן, הִנְּךְ מְאֹד-מְאֹד חָשׁוּב – אָמַר זְקַן-הָאַשָּׁפִים. – הַאִם אֲבַקֵּשׁ אֶת הָאִישׁ שֶׁכָּאן לַחְתֹּךְ בְּגוּפְךָ בַּ“כְּרִית” שֶׁלּוֹ? הַאִם אֶשְׁלַח לִקְרֹא לְרַגָ’ה מוֹיֶנְג קַבַּן, מֶלֶךְ הַפִּילִים, לִדְקֹר אוֹתְךָ בְּחַטָּיו? אוֹ שֶׁמָּא אַזְמִין אֶת רַגָ’ה עַבְּדוּלָה, מֶלֶךְ הַתַּנִּינִים, לִנְשֹׁךְ אוֹתְךָ?
וּפַּאוּ-אַמָּה אָמַר:

------------------
הִיא שָׁמְעָה מִמְּצִיאוּת הָעִיר תֵּל-אָבִיב, וְשָׁאֲלָה לִפְרָטִים מֵאֵת אָבִיהָ, שֶׁהָיָה מֻחְזָק אֶצְלָהּ יַדְעָן בְּעִנְיְנֵי יַהֲדוּת.
הָאָב הִפְסִיק אֶת הָרַדְיוֹ מִנַּגֵּן, כִּבָּה אֶת מְאוֹרוֹת-הַחַשְׁמַל בַּקָּנִים הַיּוֹצְאִים מִן הַכֹּתֶל, וְהִנִּיחַ אֶת הָאֶחָד שֶׁבְּעַמּוּד-הַמְּנוֹרָה עַל-יַד כֻּרְסָתוֹ.
הַבַּת הִתְקַפְּלָה עַל הַמַּרְבָד לְרַגְלָיו, וְהֵרִימָה פָּנֶיהָ אֵלָיו מִתּוֹךְ הַקְשָׁבָה.
הוּא סִפֵּר:

------------------
וַתַּךְ בְּצוּקֵי הַסְּלָעִים אֲשֶׁר עִם הַיָּם מִתַּחַת, וַתִּתְפַּזֵּרְנָה עַצְמוֹתֶיהָ, וּבְשָׂרָה הָיָה לְמַאֲכַל-דָּגִים.
וּמִקֵּץ שָׁעָה שָׁב חֲלוֹם-הַמַּדּוּחִים וַיְרַחֵף מֵעַל רֹאשׁ הָאָחוֹת הַשְּׁנִיָּה, הַיְּשֵׁנָה עַל יְצוּעָהּ; וַיּוֹפַע עָלֶיהָ בִּדְמוּת אֶרוֹס הָאֵל, וַיֹּאמֶר לָהּ: "אָנֹכִי אַהַב, הַמְּכֻנֶּה אֶרוֹס.
וַתְּהִי פְּסִיכֵי אֲחוֹתֵךְ לִי לְאִשָּׁה; אֶפֶס כִּי מָצָאתִי בָהּ דְּבַר-פֶּשַׁע, וַתִּתְכַּעֵר בְּעֵינַי, וְגֵרַשְׁתִּיהָ.

------------------
יָשַׁב שָׁם הַפִּילוֹן שְׁלֹשָׁה יָמִים וְחִכָּה לְחָטְמוֹ שֶׁיִּצְטַמְצֵם. אֲבָל חָטְמוֹ לֹא קָצַר אַף בְּכַזַּיִת, וְחוּץ מִזֶּה, הִתְחִילוּ עֵינָיו פּוֹזְלוֹת מֵרֹב צִפִּיָּה. כִּי עַל כֵּן, הוֹ חֲבִיבַי וַאֲהוּבַי, תָּבִינוּ וְתַשְׂכִּילוּ, כִּי הַתַּנִין מָשָׁךְ אֶת הַחֹטֶם עַד שֶׁהָיָה לְחֹטֶם אָרֹךְ כָּזֶה שֶׁיֶּשְׁנוֹ לְכָל שֶׁבֶט הַפִּילִים עַד הַיּוֹם הַזֶּה.

------------------
לְפָנִים בַּיָּם – הוֹ חֲבִיבַי וַאֲהוּבַי – חַי לִוְיָתָן, וְהוּא אָכַל דָּגִים. הוּא אָכַל אֶת דַּג-הַכּוֹכָב 1 וְאֶת דַּג-הָרֵכָב, וְאֶת דַּג הַפְּלוּסִין וְאֶת דַּג-הַבֻּלְבֻּסִין, וְאֶת דַּג-הַדּוֹאַר עִם אִשְׁתּוֹ יְפַת-הַתּוֹאַר, וְאֶת הַכּוּפִיָּה וְהַשִּׁבּוּטִיָּה, וְאֶת הַצְּלוֹפָח הַחֲלַקְלַק הַמִּתְעַקֵּל וּמִתְפַּתֵּל. 
------------------
עַל כֵּן נָתַן לְטָפִי אֶת שֶׁן-הַכָּרִישׁ, וְהִיא שָׁכְבָה עַל בִּטְנָהּ, כְּשֶׁרַגְלֶיהָ מוּרָמוֹת בָּאֲוִיר, כְּדֶרֶךְ שֶׁאֲנָשִׁים עוֹשִׂים לִפְעָמִים עַל רִצְפַת הַחֶדֶר כְּשֶׁהֵם רוֹצִים לְצַיֵּר צִיּוּרִים, וְאָמְרָה: “הִנֵּה אֲצַיֵּר לְפָנֶיךָ מִסְפַּר צִיּוּרִים יָפִים מְאֹד.
מֻתָּר לְךָ לְהַבִּיט מֵעֵבֶר לִכְתֵפִי, אֲבָל אָסוּר לְךָ לִדְחוֹף אוֹתִי.
רֵאשִׁית, אֲצַיֵּר אֶת אַבָּא שֶׁלִּי כְּשֶׁהוּא עוֹסֵק בְּדַיִג.
אֵין זֶה דוֹמֶה הַרְבֵּה לְאַבָּא.

------------------
וּפִתְאוֹם רֹאשׁ-הֶעָנָן מִשְׁתַּסֵּעַ, כְּתַנִּין פּוֹעֵר פִּיו, וּשְׁתֵּי מַלְתָּעוֹת אֲיֻמּוֹת מְגַלּוֹת טוּרֵי שִׁנַּיִם מַשּׂוֹרִיּוֹת, טוּר מוּל טוּר. וּמִבֵּין הַמַּלְתָּעוֹת מְפַעְפַּעַת אֵשׁ טְמִירָה: עוֹד מְעַט תִּפְרוֹץ לְלַחֵךְ וּלְהַשְׁחִית. אַךְ לֹא. פִּי הַתַּנִּין פּוֹלֵט לְבָנָה עֲגֻלָּה בְּמִלּוּאָהּ, וְהָעוֹלָם עוֹמֵד מַכְסִיף וְרוֹטֵט תַּחַת קֶסֶם-זִיוָהּ. 
------------------
הַאִם צֶדֶק הוּא שֶׁאֲחוֹתֵנוּ הַצְּעִירָה מֵאִתָּנוּ תִּזְכֶּה לְאַרְמוֹן, רָאוּי לְמִשְׁכַּן-אֵלִים בַּמְּרוֹמִים, לֹא תֵדַע מַה לַּעֲשׂוֹת בְּכָל-עָשְׁרָהּ.
וְסוֹפָהּ לִהְיוֹת גַּם הִיא לְאֵלָה.
כְּבָר הֲלִיכוֹתֶיהָ עִמָּנוּ בְּגָאוֹן וְגַאֲוָה, כְּאִלּוּ הָיְתָה מִדָּרֵי-אוֹלִימְפּוֹס – וְהִיא רַק בָּשָׂר-וָדָם כָּמוֹנוּ...
וְלִי בַּעַל גּוּץ וְקֵרֵחַ, זָקֵן הוּא מֵאָבִינוּ, וְכָל אֲשֶׁר בְּבֵיתוֹ הוּא נוֹעֵל תַּחַת מַנְעוּל וּבְרִיחַ".

------------------
נֶאֱבַק הַמְּשׁוֹרֵר עַל חַיָּיו, אֲבָל יָדוֹ, הָאֱמוּנָה עֲלֵי נֵבֶל, לֹא עָצְרָה כֹּחַ נֶגֶד אוֹיְבִים שְׁנָיִם. צָעַק לַאֲנָשִׁים וּלְאֵלִים. לַשָּׁוְא! גּוֹאֵל וּמוֹשִׁיעַ לֹא הוֹפִיעַ לוֹ. הָאֳרָנִים, עֲצֵי-פּוֹסֵידוֹן, לֹא שָׁלְחוּ עָנָף לְעֶזְרָתוֹ. וְקוֹלוֹ הָלַךְ הָלֹךְ וְחָלֵשׁ. מַר-מַר לִגְווֹעַ הַרְחֵק מֵעִיר וִידִידִים, בְּאֵין-צוֹפֶה וְאֵין-סוֹפֵד, לִהְיוֹת מְמֻגָּר לְמָוֶת בִּידֵי נְבָלִים, וְנוֹקֵם נְקַם-הַנּוֹפֵל אָיִן.

------------------
וְאַפְרוֹדִיטֵי נָסְעָה בְּרִתְמַת-הַיּוֹנִים שֶׁלָּהּ אֶל תַּעֲנוּגוֹת בַּמֶּרְחַקִּים, וְהִנִּיחָה אֶת פְּסִיכֵי הָאֻמְלָלָה לְבַדָּהּ עַל מַרְצֶפֶת-הֶחָצֵר; וּפְסִיכֵי נוֹאֶשֶׁת, כִּי הַתַּפְקִיד אֲשֶׁר לְפָנֶיהָ נִבְצַר מִיכֹלֶת-אֱנוֹשׁ, וּמַה-גַּם בְּיוֹם אֶחָד.
וַתֵּשֶׁב לָאָרֶץ וַתַּבֵּט מַשְׁמִימָה אֶל עֲרֵמַת-הַגַּרְעִינִים הַגְּדוּשָׁה.

------------------
וְעַתָּה, אִם אֶתְפָּאֵר בִּפְנֵי אֵלֶּה הַמְּלָכוֹת מִפָּרַס וּמִצְרַיִם וְכוּשׁ וְסִין, אַךְ וְרַק מִפְּנֵי שֶׁהֵן מְצָעֲרוֹת אוֹתִי, אֲנִי עָלוּל לִהְיוֹת מְבֻיָּשׁ עוֹד יוֹתֵר.
וַתֹּאמֶר בַּלְקִיס, הַיָּפָה בַּנָּשִׁים: – הוֹ אֲדוֹנִי וְאוֹצַר-נַפְשִׁי, מַה הַמַּעֲשֶׂה אֲשֶׁר תַּעֲשֶׂה?
וַיַּעַן שְׁלֹמֹה: – הוֹ גְבִרְתִּי וּשְׂשׂוֹן-לִבִּי, אוֹסִיף לָשֵׂאת אֶת גּוֹרָלִי תַּחַת יְדֵי אֵלֶּה תְּשַׁע מֵאוֹת וְתִשְׁעִים וָתֵשָׁע הַנָּשִׁים הַמְּצִיקוֹת לִי בִמְרִיבוֹתֵיהֶן שֶׁאֵין לָהֶן סוֹף.

------------------
תֵּיכֶף לְאַחַר שֶׁלָּמְדָה טָפִי לְהִתְהַלֵּךְ, הִתְחִילָה מְטַיֶּלֶת עִם אָבִיהָ טֶגּוּמֵי בְּכָל אֲשֶׁר הָלַךְ.
פְּעָמִים לֹא הָיוּ שָׁבִים הַבַּיְתָה אֶל הַמְּעָרָה עַד הֱיוֹתָם רְעֵבִים, וְאָז הָיְתָה טֶשּׁוּמֵי טֶוִּיְנְדרוֹ אוֹמֶרֶת: “הֵיכָן הֲיִיתֶם, אַתֶּם הַשְּׁנַיִם, שֶׁכָּל-כַּךְ נִתְלַכְלַכְתֶּם? בֶּאֱמֶת, טֶגּוּמֵי שֶׁלִּי, אֵין שִׂכְלְךָ מְרֻבֶּה מִזֶּה שֶׁל טָפִי שֶׁלִּי.”
וְעַתָּה שִּׁמְעוּ וְהַקְשִׁיבוּ.

------------------
וְהִנֵּה, הוֹ חֲבִיבַי וַאֲהוּבַי, סִפּוּר – סִפּוּר חָדָשׁ וְנִפְלָא – סִפּוּר שׁוֹנֶה מִכָּל שְׁאָר הַסִּפּוּרִים – סִפּוּר עַל הַמֶּלֶךְ הֶחָכָם מִכָּל אָדָם סֻלֵּימָן-בִּן-דַּאוּד – שְׁלֹמֹה בֶּן דָּוִד.

------------------
כְּשֶׁהֶחְלִיטוּ הַמּוֹסָדוֹת לְיַסֵּד בְּאִדְמִית קִבּוּץ שֶׁל “הַשּׁוֹמֵר הַצָּעִיר”, בָּנְתָה הַקֶּרֶן הַקַּיֶּמֶת לְיִשְׂרָאֵל לַמִּשְׁפָּחוֹת הָעַרְבִיּוֹת דָּרוֹת-הַמָּקוֹם, כְּחֵלֶק מִפִּצּוּיֵיהֶן, בָּתִּים יָפִים קְצָת הָלְאָה, בְּיֶתֶר-קִרְבָה לַגְּבוּל. מִשְׁפָּחוֹת אֲחָדוֹת עֲדַיִן לֹא הִסְפִּיקוּ לְהַעְתִּיק אֶל בָּתֵּיהֶן הַחֲדָשִׁים, וְעוֹדָן יוֹשְׁבוֹת בִּנְאוֹת-הַקִּבּוּץ. 
------------------
אֶפְשָׁר, בְּעֶצֶם הֵיכָל פּוֹסֵידוֹן, הָאֵל אֲשֶׁר יַעַר-קָדְשׁוֹ רַק-תְּמוֹל חֻלַּל בְּדַם נָקִי, פּוֹסְעוֹת רַגְלֵי הַמְּחַלְּלִים מִתּוֹךְ בּוּז לָאֵל וְלֶאֱנוֹשׁ יָחַד; אוֹ שֶׁהֵן מִתְעָרְבוֹת בְּקֶרֶב הַהֲמוֹנִים, הַנּוֹהֲרִים אֶל שְׂדֵה-הַהַצָּגוֹת – עַם-יָוָן, הַגּוֹאֶה הֵנָּה כְּמִשְׁבְּרֵי-יָם מְסֹעָרִים. הוֹרְסֵי-אֶל-חוֹף בְּשַׁאֲגַת-גַּעַשׁ עֲמוּמָה…

------------------
יוֹדְעִים הֵם כִּי רַק בִּיּוּם-שַׂחֲקָנִים פֹּה, אַךְ עִם זֹאת כְּאִלּוּ נִגְלוּ עֲלֵיהֶם בַּעֲלִיל, בִּדְמוּת בְּנוֹת-הַזַּעַם הָאֵלֶּה, עֵינֵי צֶדֶק אָיֹם, צוֹפִיּוֹת-כֹּל, אֲשֶׁר אֵין מִפְלָט מֵהֶן, וְהֵן חוֹשְׂפוֹת לָאוֹר אֶת הַצָּפוּן בְּתַחְתִּיּוֹת-הַנְּשָׁמָה הָאֲפֵלוֹת בְּיוֹתֵר.

------------------
וַיְּהִי כְּשֶׁהַסְּעֻדָּה הָיְתָה מוּכָנָה, מִיָּד יָצְאָה חַיָּה אַחַת מִן הַיָּם הֶעָמֹק וּבָלְעָה אֶת כָּל הַמַּאֲכָלִים בְּשָׁלשׁ לְגִימוֹת. הִתְפַּלֵא שְׁלֹמֹה וַיֹאמַר: הוֹ חַיָּה, מִי אָתְּ? – וַתֹּאמֶר הַחַיָּה, – יְחִי הַמֶּלֶךְ לְעוֹלָם! אָנֹכִי הַקְּטַנָּה בִּשְׁלשִׁים אֶלֶף אַחִים וַאֲחָיוֹת, וְאָנוּ דָרִים בְּתַחְתִּית הַיָּם. 
------------------
שָׁעוֹת עַל שָׁעוֹת הָיְתָה שָׁרָה זְמִירוֹת לִפְנֵי תִּינוֹקָהּ, פַּעַם מוֹתַחַת קוֹלָהּ כְּחוּטֵי-זָהָב דַּקִּים שֶׁבְּדַקִּים, פַּעַם שׁוֹפֶכֶת אוֹתוֹ כְּנַחַל-כֶּסֶף אֲשֶׁר אֵשׁ-הַשְּׁקִיעָה נוֹסֶכֶת אַרְגָּמָן בּוֹ, פַּעַם מְסַלְסֶלֶת אוֹתוֹ כְּגַלֵּי הַכִּנֶּרֶת לְרֹךְ רוּחַ-צָהֳרָיִם.
גַּם בְּכַבְּסָהּ חִתּוּלִים, בְּשָׁטְפָהּ הָרִצְפָּה אוֹ בְּקַצְּצָהּ יְרָקוֹת, לֹא פָּסַק זֶמֶר מִפִּיהָ, יֵשׁ עִם מִלִּים וְיֵשׁ בְּלִי מִלִּים, רַק סִלְסוּלֵי-קוֹל בִּלְבָד.

------------------
כֵּן שָׁרוֹת הֵן וְסוֹרְגוֹת אֶת רִקּוּדָן הָאִטִּי, עַד אֲשֶׁר, בְּהַקָּפַת מְלוֹא עִגּוּל-הַבָּמָה בְּצַעֲדֵי-טֶקֶס קְצוּבִים, הֵן יוֹרְדוֹת וְנֶעְלָמוֹת בְּפִנַּת-מִסְתָּרִים. וּדְמָמָה כְּדִמְמַת-הַמָּוֶת עוֹדֶנָּה שׂוֹרֶרֶת בִּקְהַל-הָרְבָבוֹת, וְרִגְשׁוֹתֵיהֶם מְעוֹרָבִים. 
------------------
זֹאת הִיא הַצָּרָה! (בִּמְרִירוּת לְנַפְשׁוֹ) וּמָרְדְּכַי לֹא יִכְרַע וְלֹא יִשְׁתַּחֲוֶה… (בְּקוֹל) טַפְּסָנִים הֵם כֻּלָּם… מַחֲנִיפִים לַמֶּלֶךְ בִּשְׁבִיל לְטַפֵּס וְלַעֲלוֹת בְּסֻלַּם-הַחֶבְרָה… שָׂרִים הֵם רוֹצִים לִהְיוֹת. וְרַק פַּרְנָסוֹת קַלּוֹת הֵם מְבַקְשִׁים לְעַצְמָם… רוֹפְאִים, פְּרוֹפֵיסוֹרִים, עוֹרְכֵי-דִין, מְסַפְּקֵי-חֲדָשׁוֹת לַמֶּלֶךְ… לֹא יַעֲשׂוּ דָּבָר שֶׁל מַמָּשׁ, לֹא יַעַבְדוּ אֶת הָאֲדָמָה…
אֲחַשְׁוֵרוֹשׁ:

------------------
נִכְנְסָה נַעֲרָה נוֹשֵׂאת רוֹבֶה, בְּגָדֶיהָ מְלֵאִים גֶּשֶׁם. הִסְתּוֹבְבָה לְרֶגַע, וְיָצָאָה. בִּשְׁמִירָה הִיא.
נִכְנְסוּ בְּשׁוּרָה יְשָׁרָה חֲצִי-תְרֵיסַר צְעִירִים עַרְבִיִּים. חֲבוּקֵי-כָּתֵף הֵם, כֻּלָּם כְּאַחִים, בְּנֵי גֹבַהּ אֶחָד. לְיָדָם, וּלְפִי קֶצֶב-הֲלִיכָתָם, צוֹעֵד אֶחָד עִם חָלִיל, הַנּוֹתֵן זְמִירוֹת סִלְסוּלִיּוֹת. בָּאוּ לִשְׂמוֹחַ וּלְשַׂמֵּחַ בְּרִקּוּדִים מָסָרְתִּיִּים שֶׁלָּהֶם, שֶׁעִקָּרָם הֲלִיכָה פְּלוּסָה, מְנֻקֶּדֶת בִּרְקִיעוֹת-רֶגֶל חֲזָקוֹת, פָּנִים וְאָחוֹר. 
------------------
שְׁלשָׁה-אַרְבָּעָה אֲנָשִׁים מְמַלְאִים אַחֲרֵי הַטְּרַקְטוֹר בְּמַגְרֵפוֹת, שׁוֹפְכִים עָפָר לְצִדֵּי-צְדָדִים.
דּוֹרְסִים נַחֲשֵׁי-לַהַב בְּרַגְלֵיהֶם, תּוֹחֲמִים תְּחוּם לַשָּׂטָן.
סְחוֹר-סְחוֹר הוֹלֵךְ הַטְּרַקְטוֹר מִסָּבִיב לַגֹּרֶן.
וְהִנֵּה רָחַב הֶחָרִיץ.
צֻמְצְמָה הָאֵשׁ בְּשֶׁטַח אֶחָד.
מִפַּעַם לְפַעַם הִיא מִשְׂתָּעֶרֶת בְּמִשְׁנֵה-עֶבְרָה עַל סְבִיבוֹתֶיהָ, מִתְפַּתֶּלֶת, זוֹמֶמֶת לִקְפּוֹץ מֵעֵבֶר לַמְּחִצָּה.

------------------
יֵשׁ נוֹסְעִים תְּדִירִים שֶׁאֲנִי מַכִּירָם, אוֹתָם וְאֶת מִשְׁפְּחוֹתֵיהֶם, וְיֵשׁ עוֹבְרֵי-אֹרַח, אַךְ פַּעַם אֶרְאֵם, וְלֹא אוֹסִיף. וּמִכָּל הַמִּינִים הֵם! הֲרֵי אִיטַלְקִיָּה עָבָה, טְרוּדָה בְּטַפְלַיָּא, גְּדוֹלִים וּקְטַנִּים, וְכֻלָּם מְגַרְגְּרִים בִּלְשׁוֹנָם, וּמִתְפַּזְּרִים וּמִתְגַּלְגְּלִים בֵּין שְׁאָר הַנּוֹסְעִים; וְהִיא מְקַעְקַעַת וְגוֹעֶרֶת בָּהֶם, וְאֵינָהּ יוֹדַעַת מַה לַּעֲשׂוֹת, כַּתַּרְנְגוֹלֶת הַזּוֹ שֶׁדָּגְרָה בַּרְוָזוֹנִים. 
------------------
וַתָּחֶל לִמְנוֹת אֶת הֶחֳדָשִׁים וְהַיָּמִים עַד לִדְתָּהּ.

וְהָאֲחָיוֹת, לִבּוֹת-הָרֶשַׁע, אָצוּ אֶל בֵּית-הוֹרֵיהֶן בַּשֵּׁנִית.
וְאֶרוֹס, בְּעֹמֶק-אֹפֶל, לִפְנֵי הִבָּקַע הַשַּׁחַר, שׁוּב הִזְהִיר אֶת פְּסִיכֵי, לֵאמֹר: "הַיּוֹם גּוֹרָלֵךְ נֶחֱרָץ.
הִנֵּה, אַחְיוֹתַיִךְ-מְשַׂנְאוֹתַיִךְ בָּאוֹת אֵלָיִךְ.
זִכְרִי: כִּי תַקֵּפְנָה אוֹתָךְ בִּשְׁאֵלוֹת עַל-אוֹדוֹתַי, הֵיטִיבִי הַחֲרֵשׁ וְאַל תַּעֲנִי מְאוּמָה.
חוּסִי עָלַי וְעָלַיִךְ וְעַל הַיֶּלֶד אֲשֶׁר בְּרַחְמֵךְ, וְנִשְׁמַרְתְּ מִשּׁוֹאָה.

------------------
תֵּשַׁע הֵן הַמּוּסוֹת, יוֹשְׁבוֹת הַר-הֶלִיקוֹן; וְאֵלוּ הֵן לְמַמְלְכוֹת שִׁלְטוֹנָן: קְלִיאוֹ, הִיסְטוֹרְיָה; אוֹרַנְיָה, אַסְטְרוֹנוֹמְיָה; מֶלְפּוֹמֵינֵי, טְרָגֶדְיָה; תַּלְיָה, קוֹמֶדְיָה; טֶרְפְּסִיכּוֹרֵי, מָחוֹל; קַלִּיוֹפֵּה, שִׁירָה אֶפִּית; אֵרֵטוֹ, שִׁירַת אַהֲבָה; פּוֹלִיהִימְנְיָּה, שִׁירָה דָתִית; אֶבְטֶרְפֵּי, שִׁירָה לִירִית.

------------------
הַנִּחוּשׁ כְּבָרָק עָבַר מִלֵּב לְלֵב. הָאֱמֶת צָצָה לָאוֹר! הָאֶרִינְיוֹת, גִּלִּיתֶן אֶת עֹצֶם-יֶדְכֶן! הָרוֹצֵחַ, פִּיו עָנָה בּוֹ – קְרוֹבָה נְקָמָה – “תִּפְסוּ אֶת הַדּוֹבֵר! וְהָאִישׁ אֲשֶׁר אֵלָיו דֻּבַּר, תִּפְסוּהוּ!”
אַךְ הִשְׁמִיעַ הַנָּבָל דְּבָרוֹ, הִכִּיר כִּי נִכְשַׁל, וְאֵין לְהָשִׁיב. רְאֵה שְׂפָתָיו הַמַּלְבִּינוֹת: הֵן אֲשֶׁר הִסְגִּירוּהוּ!

------------------
 תָּקוּעַ בֵּין שְׁנֵי הָרִים, רַק זֶה מַבְדִּיל בֵּין יִשְׂרָאֵל לִלְבָנוֹן…
בָּהָר
בְּחֵיקוֹ שֶׁל שִׁפּוּעַ אֶחָד נֶעֱמַדְנוּ. שָׁם נִתְלַקְּטוּ כַּמָּה מְכוֹנִיּוֹת. מִכָּאן וְאֵילָךְ, לֹא לִמְכוֹנִית פְּשׁוּטָה לַהֲרוֹס וְלַעֲלוֹת. נְחוּצִים לְכָךְ כֵּלִים מְיֻחָדִים וְנֶהָגִים יְצוּקֵי-עֹז. קִדְּמוּנוּ דֶּגֶל אָדֹם וְדֶגֶל כָּחֹל-לָבָן, מִתְנַפְנְפִים מֵעַל שֶׁלֶט, הָאוֹמֵר בְּאוֹתִיּוֹת-אֹדֶם: “אִדְמִית – הָהָרָה נַעֲלֶה – לְהִתְיַשְּׁבוּת, לְבִטָּחוֹן, לְשָׁלוֹם”. 
------------------
שׁוּב סִפּוּר, וְהוּא מְסַפֵּר מֵאַיִן לוֹ לַגָּמָל דַּבַּשְׁתֹּו הַגְּדוֹלָה.

------------------
וְשַׁמָּשִׁים, כַּנְפֵיהֶם הַפְּרוּשׂוֹת – גְּבוּרָה וְתִפְאֶרֶת, עוֹטְרִים הַכִּסֵּא סָבִיב בִּדְאִיָּה, מִשְׁתַּלְּחִים מִשְׁמָר מֵעַל מִשְׁמָר, עַד אַפְסֵי-אַפְסָיִם. וּבַמַּדְרֵגוֹת הַתַּחְתּוֹנוֹת שֶׁל הַכִּסֵּא, אֶל שֻׁלְחֲנוֹת פָּז וָלֶשֶׁם, בְּצֵל אִילָנוֹת מִתְלַחֲשִׁים, יְשׁוּבִים חֲבוּרוֹת-חֲבוּרוֹת צַדִּיקִים וּקְדוֹשִׁים וּטְהוֹרִים, אִישׁ עַל מִשְׁפַּחְתּוֹ וּקְרוֹבֵי רוּחוֹ.
אִם טִיַּלְתֶּם בַּכְּפָר לֵילִית, אֶפְשָׁר רְאִיתֶם עָנָן שָׁחוֹר, קָשׁוּר בְּרֹאשׁ הָר. 
------------------
הֵן יָרְדוּ בְּמַדְרְגוֹת הַשַּׁיִשׁ, מֵאָה בַּטּוּר, וּמִתַּחַת לְעֵץ-הַכֹּפֶר שֶׁלּוֹ, עוֹדֶנּוּ מִתְעַלֵּף כִּמְעַט מִצְחוֹק, רָאוּ אֶת שְׁלֹמֹה בֶן דָּוִד, הֶחָכָם מִכָּל הָאָדָם, מִתְנַדְנֵד הֵנָּה וָהֵנָּה, פַּרְפָּר בְּכָל אַחַת מִשְּׁתֵּי יָדָיו, וַתִּשְׁמַעְנָה אֶת קוֹלוֹ בְּדַבְּרוֹ: – הוֹ אֵשֶׁת אָחִי אֲשֶׁר בָּאֲוִיר, מֵעַכְשָׁו תִּזְכְּרִי לְהַעֲלוֹת חֵן לִפְנֵי בַּעְלֵךְ בְּכָל אֲשֶׁר תַּעֲשִׂי, פֶּן יִרְגַּז וְיִרְקַע בְּרַגְלוֹ עוֹד פַּעַם, כִּי אָמֹר אָמַר כִּי רָגִיל הוּא בְּכִשּׁוּף זֶה,
------------------
אֶפִּימֶתֵּיאוֹס הָלַךְ שֶׁבִי אַחַר קֶסֶם-פַּנְדּוֹרָה וּבְרַק-תִּפְאַרְתָּהּ.
וַיִּשְׁכַּח אֶת הַדָּבָר אֲשֶׁר הִזְהִיר אוֹתוֹ אָחִיו, לְבַל יְקַבֵּל מַתָּנוֹת מִיַּד זֶאוּס, וַיִּקַּח אֶת פַּנְדּוֹרָה לוֹ לְאִשָּׁה וַתְּהִי עִמּוֹ בְּבֵיתוֹ.
פִּטָּס וְסוֹד בּוֹ וְשָׁם בַּבַּיִת, בְּאַחַת-הַפִּנּוֹת, עָמַד פִּטָּס עָגֹל, אֲשֶׁר הוּא שֶׁל-אֶבֶן וְכִסּוּיוֹ מֵאָבֶן.

------------------
וְהָאֲחָיוֹת רָחֲצוּ בְּאַמְבַּטְיוֹת שֶׁל זְכוּכִית יְרֻקָּה, וְסוֹךְ בְּשָׂרָן בְּטוֹבֵי-שְׁמָנִים, וְאַחֲרֵי-כֵן, מִכְּלֵי-זָהָב אָכְלוּ תַבְשִׁילִים וּמַעֲדַנִּים, אֲשֶׁר כְּבָשְׂמָם לֹא בָא אֶל פִּיהֶן עַד הַיּוֹם הַהוּא.
וּבְכָל שְׁעַת-הַסְּעֻדָּה רָעֲפוּ עַל אָזְנֵיהֶן מַנְגִּינוֹת עֲרֵבוֹת מִשָּׁרִים וְנוֹגְנִים אֲשֶׁר קוֹלָם יִשָּׁמַע, וְהֵם לֹא יֵרָאוּ.

------------------
מְצַוָּה הִיא עַל הָרוּחוֹת, וּמַה-לָּהּ עוֹד?"
וּשְׁתֵּי הָאֲחָיוֹת נִשְׁבְּעוּ נְקַם-שִׂנְאָה בַאֲחוֹתָן הַקְּטַנָּה מֵהֶן.
וְאֶת הַמַּתָּנוֹת אֲשֶׁר קִבְּלוּ מִיַּד פְּסִיכֵי הִצְפִּינוּ, וְלַאֲבִיהֵן וְאִמָּן אָמְרוּ, כִּי לֹא מָצְאוּ סִימָן לַאֲחוֹתָן בְּרֹאשׁ-הַכֵּף, וְכָל צַעֲקוֹתֵיהֶן הָיוּ לְלֹא הֵד וּמַעֲנֶה.
וְהַמֶּלֶךְ וְהַמַּלְכָּה, הוֹרֵי הָאֲחָיוֹת, חִדְּשׁוּ אֵבֶל וּנְהִי עַל בִּתָּם הַצְּעִירָה אֲשֶׁר אֵינֶנָה.
וּשְׁתֵּי הָאֲחָיוֹת שָׁבוּ אֶל בַּעְלֵיהֶן הַשְּׂנוּאִים, אִשָּׁה לְאַרְצָהּ.

------------------
– לֹא – אָמַר הַקֶּנְגּוּרוּ – עָלַי לְבַקֵּשׁ סְלִיחָה. רַגְלַיִם הֵן רַגְלַיִם, וְעַד כַּמָּה שֶׁהַדָּבָר נוֹגֵע לִי, אֵינְךָ צָרִיךְ לְשַׁנּוֹתָן. אֲנִי רַק נִתְכַּוַנְתִי לְהַסְבִּיר לִכְבוֹד מַעֲלָתְךָ שֶׁלֹא טָעַמְתִּי כְּלוּם לַאֲכִילָה מֵאָז הַבֹּקֶר, וַהֲרֵינִי מְאֹד-מְאֹד רֵיק. 
– כֵּן – אָמַר דִינְגוֹ – הַכֶּלֶב הַצָּהֹב דִּינְגוֹ – הֲרֵינִי בְּדִיּוּק בְּאוֹתוֹ הַמַּצָּב. עֲשִׂיתִיו שׁוֹנֶה מִכֹּל הַחַיּוֹת כֻּלָן, אֲבָל מַה יִּנָתֵן לִי לִסְעֻדַת-מִנְחָה? 

------------------
שָׁכְחָה צְנִיעוּתָהּ וְגֵאוּת-נַפְשָׁהּ, וַתָּקָם וַתָּרָץ אֶל בֵּיתוֹ, וַתַּעַל אֶל חֲדַר-עֲלִיָּתוֹ, וַתִּפְתַּח אֶת הַדֶּלֶת בְּבֶהָלָה. – וְהִנֵּה לְאוֹר- הַכּוֹכָבִים הוּא שׁוֹכֵב עַל יְצוּעוֹ הַבּוֹדֵד, מִתְבּוֹסֵס בְּדָמוֹ, וְחָזֵהוּ חָשׂוּף, וּפֶצַע עָמֹק, אָדֹם, שׁוֹתֵת, פָּעוּר בְּתֵבַת-לִבּוֹ, וְחֶרֶב מְטַפְטֶפֶת-דָּם בְּיָדוֹ. הִיא קָרְאָה לוֹ הַרְבֵּה פְּעָמִים בִּשְׁמוֹ, וּבְכִנּוּיֵי חִבָּה וְתַחֲנוּנִים, אַךְ הוּא לֹא שָׁמַע. 
------------------
טֶרֶם יִסְעָדוּ, וְזֶאוּס בְּרֹאשׁ-הַשֻּׁלְחָן נָשָׂא נְאוּם לְהַטִּיף לַשַּׁגְרִיר הַצָּעִיר דִּינֵי-תַפְקִידָיו: אֲשֶׁר יִשְׁאַף לְצֶדֶק, אֲבָל לֹא יְוַתֵּר עַל זְכֻיּוֹת-אֵלִים; אֲשֶׁר יַשְׁכִּין שָׁלוֹם, אֲבָל יִהְיֶה מוּכָן לְמִלְחָמָה; אֲשֶׁר בְּמִסְחָר יִשְׁמֹר שֶׁיִּהְיוּ נְתִיבֵי-הַמַּיִם, הַנְּהָרוֹת הַגְּדוֹלִים וְהַיַּמִּים, פְּתוּחִים לְכָל נוֹסְעֵי-הָעוֹלָם, וְלֹא יֹאמַר שֵׁבֶט אֶחָד: נָהָר זֶה, יָם זֶה, כֻּלּוֹ שֶׁלִּי הוּא! 
------------------
צָוַץ קוֹל-צִפּוֹר בִּשְׁנֵי תָוִים קְצָרִים, צוֹרְמָנִיִּים. לְאַחַר רֶגַע, נִשְׁמַע קוֹל נִסּוּר-עֵצִים מֵאַחַד-הַמִּבְנִים. עַכְשָׁו, שַׁחַר בְּוַדַּאי. וְשׁוּב טְפִיחָה שֶׁל הֲמוֹן טִפּוֹת-גֶּשֶׁם. נִכְנַסְתִּי אֶל “עֶגְלַת-הַכֹּחַ”, בַּמּוֹשָׁב הַקִּדְמִי, לִשְׂמֹאלוֹ שֶׁל מְקוֹם-הַנֶּהָג. הִתְחִילוּ חֲבֵרִים וַחֲבֵרוֹת מוֹפִיעִים אֶחָד-אֶחָד, זֶה בְּמַגֶּבֶת וְזוֹ בְּסַרְבָּל, פָּלְחוּ הַגֶּשֶׁם בְּחָפְזָה.

------------------
פָּעַר הַלִּוְיָתָן אֶת פִּיו אֲחוֹרַנִית-אֲחוֹרַנִית עַד שֶׁכִּמְעַט נָגַע פִּיו בִּזְנָבוֹ, וּבָלַע אֶת הַסַּפָּן שֶׁנִּטְרְפָה סְפִינָתוֹ בַּיָּם עִם הַרַפְסוֹדָה שֶׁיָּשַׁב עָלֶיהָ, וְעִם מִכְנְסֵי-הַבַּד הַכְּחֻלִּים אֲשֶׁר לוֹ, וְעִם קִשּׁוּרֵי הַמִּכְנָסַיִם (לְמַעַן הַשֵּׁם, אַל תִּשְׁכְּחוּ אֶת קִשּׁוּרֵי הַמִּכְנָסַיִם), וְגַם אֶת הָאוֹלָר – אֶת כָּל אֵלֶּה בָּלַע עָמוֹק עָמוֹק לִפְנַי-וְלִפְנִים בְּתוֹךְ מִזְנוֹנָיו הַחַמִּים וְהָאֲפֵלִים. 
------------------
וּמִקֵּץ יָמִים, כְּשׁוּבוֹ אֶל מְקוֹם קֶבֶר-הַמַּקֵּל, וְהִנֵּה עָלְתָה מִמֶּנּוּ גֶפֶן-שָׂרִיגִים אַדִּירָה, וְהִיא שׁוֹפַעַת אַשְׁכְּלוֹת-אַשְׁכֹּלוֹת עֲנָבִים שְׁחַרְחוֹרִים-אַרְגְּמָנִיִּים, שְׁזוּפֵי-לֶחִי.
וַהֲמוֹנֵי צְרָעוֹת וּדְבוֹרִים מִתְעוֹפְפִים וּמְרַחֲפִים מֵעַל הַגֶּפֶן, וְעָטִים אֶל הַשָּׁלָל בְּהִתְפַּקֵּעַ עֵנַב מַרֹב עָסִיס.
וַיָּשֶׂם דִּיאוֹנִיסוֹס מֵעִנְּבֵי-הָאַשְׁכּוֹלוֹת אֶל פִּיו.
וַיָּבוֹא מָתְקָם אֶל עוֹרְקָיו וֱנַפְשׁוֹ.

------------------
וַיְהִי הַדְּבִיר אֲשֶׁר בְּדֶלְפוֹי קֹדֶשׁ לָאֵל אַפּוֹלוֹן.
וְאַפּוֹלוֹן עֲדֶן לֹא הָיוּ לוֹ כֹהֲנִים, כִּי אֶת הַכֹּהֲנִים, בַּעֲלֵי בְּרִית פִּיתוֹן, גֵּרַשׁ וַיְפִיצֵם.
אַפּוֹלוֹן מְסַגֵּל לוֹ כֹּהֲנִים רַק אֶת הַנְּבִיאָה פִּיתוֹ הִנִּיחַ עַל כַּנָּהּ.
וְכָכָה סִגֵּל אַפּוֹלוֹן אֲנָשִׁים לְכֹהֲנִים לוֹ: אֳנִיַּת-סוֹחֲרִים הָלְכָה מֵאִי-כְרֵתִים אֶל יָוָן.
הִיא בְּמֶרְחַב-הַיָּם, וְאַפּוֹלוֹן קָפַץ לְתוֹךְ הָאֳנִיָּה בִּדְמוּת דּוֹלְפִין גָּדוֹל, וַיְטַלְטֵל אֶת הָאֳנִיָּה טַלְטֵלָה גְדוֹלָה.

------------------
מִן הַמַּנְגִּינוֹת הַחֲדָשׁוֹת, שָׁב וַיְחִי הַ’סִּדּוּר' וְנַעֲשָׂה חָבִיב עַל הָעָם.
אַף נִתְּנוּ תּוֹסָפוֹת לַתְּפִלּוֹת.
כְּמוֹ שֶׁלְּפָנִים נִכְנְסוּ בָּהֶן מִשִּׁירֵי אִבְּן-גַּבִּירוֹל וְהַלֵּוִי, כֵּן נִכְנְסוּ בָּהֶן עַתָּה מִשִּׁירֵי הַמְּשׁוֹרְרִים הַגְּדוֹלִים אֲשֶׁר בְּיָמֵינוּ.
תַּחַת זֶה, נוֹהֲגִים לְדַלֵּג עַל פַּרְשִׁיּוֹת-קָרְבָּנוֹת, אִם כִּי עֲדַיִן מַדְפִּיסִים אוֹתָן מִשּׁוּם הִדּוּר קַדְמוֹנִים.

------------------
רוֹעֶה לְבוּשׁ-סְחָבוֹת הוֹלִיךְ עֵדֶר-עִזִּים הַרְחֵק-הַרְחֵק אֶל אֹפֶק-הַחוֹלוֹת, כְּמִשְׁפַּט אֲבוֹת-אֲבוֹתָיו, לָתֵת לָהֶן לִלְחוֹךְ מַה-גִּדּוּלִים דַּלִּים יִמָּצְאוּ בְּקִמְטֵי-שֵׁפֶל וַאֲפִיקֵי-וַאדִּיוֹת.
הֵרִיחוּ הַזְּבוּבִים אֶת זֵעַת קָרְבְּנוֹת-הָאָדָם הַכְּלוּאִים קִצְרֵי-רוּחַ בָּאוֹטוֹבּוּסִים, וְעָטוּ עֲלֵיהֶם לְעַנּוֹתָם.
פָּתְחוּ בְּנֵי-הַחֲבוּרָה בְּהִתְלוֹצְצוּת, הָאֶחָד אוֹמֵר: “נִשְׂכֹּר חֲמוֹר, וְנַגִּיעַ בְּיֶתֶר-מְהִירוּת מֵאֲשֶׁר בָּאוֹטוֹבּוּס הַזֶּה”.

------------------
לָמָּה יִדְאֲגוּ חִנָּם שָׁעָה עוֹד אֶחָת?" עוֹד הֵן מְחַבְּקוֹת אוֹתָהּ כְּאִלּוּ קָשְׁתָה עֲלֵיהֶן הַפְּרֵדָה מִמֶּנָּה, וְזֶפִירוֹס בָּא לַעֲשׂוֹת שְׁלִיחוּתוֹ, וַיִּקָּחֵן לְהַדְאוֹתָן מַעְלָה אֶל הַכֵּף.
הֵן בַּדֶּרֶךְ בַּחֲזָרָה אֶל בֵּית-הַמַּלְכוּת אֲשֶׁר לַאֲבִיהֵן, וְהַקִּנְאָה שׂוֹרַפְתָּן.
הָאֲחָיוֹת מְסַפְּרוֹת זוֹ עִם זוֹ אָמְרָה הַבְּכִירָה: "הֵרַע לָנוּ מַזָּלֵנוּ מְאֹד.

------------------
וּפַעַם שָׁלְחָה אֶל אָחִיהָ אַפּוֹלוֹן בְּמַתָּנָה שְׁנֵי אִילָנוֹת-קַרְנַיִם גְּדוֹלִים וַעֲנֵפִים, אֲשֶׁר עָקְרָה אוֹתָם מֵרָאשֵׁי צְבָאִים, הֲרוּגֵי חִצֶּיהָ.
וַיִּקְלַע מֵהֶם אַפּוֹלוֹן מִזְבֵּח, וַיִּתֵּן אֶת הַמִּזְבֵּחַ בִּדְבִיר חָדָשׁ אֲשֶׁר נִבְנָה לוֹ בְּאִי-מוֹלַדְתּוֹ, דֶּלוֹס; כִּי דֶלוֹס בֵּינָתַיִם נֶהְפַּךְ מִסֶּלַע שׁוֹמֵם לְאִי בְּרוּך-דֶּשֶׁא וְשׁוֹקֵק אָדָם וּבְהֵמָה.
זֶאוּס וּמַיָּה 

------------------
הִנֵּה הֵן שׁוֹאֲבוֹת מַיִם מִבְּאֵר תַּחַת עֵץ-זַיִת אֲשֶׁר בִּפְאַת-הַשָּׂדֶה.
אוּלַי תֵּדַעְנָה עֵצָה".
וַתִּקְרָא לְאַחְיוֹתֶיהָ, בְּנוֹת-הַמֶּלֶךְ; וְהֵן יָפוֹת כָּאֵלוֹת, וְטוּב-לִבָּן כְּיָפְיָן, וּשְׁמוֹתֵיהֶן: קַלִּיתּוֹאֵי, קַלִּידִיקֵי, קְלֵסִידִיקֵי וְדֶמוֹ.
וְדֵימֶטֶר סִפְּרָה לָהֶן אֶת סִפּוּר-תְּלָאוֹתֶיהָ הַבָּדוּי.
וַתֹּאמֶר קַלִּיתּוֹאֵי, הַבְּכוֹרָה בַבָּנוֹת: "הִנֵּה, נוֹלַד לְאָבִינוּ וְאִמֵּנוּ בֶּן-זְקוּנִים, וְאִמֵּנוּ מֶטַנֵּירָה מְבַקֶּשֶׁת אוֹמֶנֶת אֲשֶׁר תְּגַדֵּל אֶת הַיָּלֶד.

------------------
וַיְהִי בְּשַׂחֵק אֶבְרוֹפֵּי עִם רֵעוֹתֶיהָ בְּשָׂדֶה אֲשֶׁר בְּקִרְבַת הַיָּם, לַקֵּט בָּאִירִיס, בַּסִּגָּלִיָּה וּבְוֶרֶד-הַבָּר, רַקֵּד וְרוּץ עַל הַחוֹל אֲשֶׁר עַל שְׂפַת-הַיָּם, שָׂחֹה בַּמַּיִם הַכְּחֻלִּים, וְשׁוּב צֵאת בִּמְחוֹלוֹת עַל הַחוֹף, וְחָזוֹר אֶל דִּשְׁאֵי-הָעֵשֶׂב לָנוּחַ, – וְהִנֵּה בְּמֶרְחַק-מָה פַּר גָּדוֹל, וְהַפַּר כֻּלוֹ לָבָן, קַרְנָיו עֵין-דַּר, וְעֵינָיו רַכּוֹת וְטוֹבוֹת, וְהוּא פוֹסֵעַ לְאִטּוֹ אֶל מְקוֹם שִׁבְתָּן.
וְלֹא פָחֲדוּ הַנְּעָרוֹת מִפָּנָיו.

------------------
הַאִם נִימוּס-אֵלִים הוּא זֶה, לִפְרוֹץ אֶל בַּיִת בְּלֹא אֲמִירַת שָׁלוֹם וּלְהַרְגִּיז תִּינוֹק מִשְּׁנָתוֹ, לֵאמֹר: 'הַב לִי פָּרוֹת!' הֲשׁוֹמֵר פָּרוֹתָיו אָנֹכִי? אַף אֶת כָּל כְּלֵי-אִמִּי הָפַךְ, וּמִשֵּׁשׁ בָּהֶם לְבַקֵּשׁ אֶת פָּרוֹתָיו.
וְעֵד אֵין עִמּוֹ לְהָעִיד מִי לָקַח הַפָּרוֹת...
יַעֲנֹש זֶאוּס אֶת הַפּוֹחֵז הַזֶּה, הַמְּבַיֵּשׁ אֶת שׁוֹכְנֵי-אוֹלִימְפּוֹס בְּהִתְנַהֲגוּתוֹ, וְיָגֵן עַל בְּנוֹ הָרַךְ מִפְּנֵי חָזָק מִמֶּנּוּ..."

------------------
הַיַּלְדָּה נִכְנְסָה אֶל תּוֹךְ לִבּוֹ הַפָּתוּחַ; וְאֶלְשָׂרָף נִמְלָא כֻלּוֹ נֹגַהּ-אוֹר לָבָן, וְעַד בְּהוֹנוֹת-רַגְלָיו – וַיְהִי לוֹ כָל הָעוֹלָם נַהֲרַת-לֹבֶן אַחַת, שִׂמְחַת-אוֹרָה אַחַת, – וּמְאוּם לֹא יָדַע עוֹד.
------------------
וּבַלְקִיס, הַיָּפָה בַמְּלָכוֹת, אֲהוּבַת נֶפֶשׁ הַמֶּלֶךְ שְׁלֹמֹה, הִיא מַלְכַּת שְׁבָא וְאוֹפִיר, וְנַהֲרוֹת-הַזָּהָב אֲשֶׁר בַּדָּרוֹם – מִמִּדְבַּר צִין וְעַד לְמִגְדְּלֵי צִימְבַּבִּיָּה – בַּלְקִיס, שֶׁהִיא כִמְעַט חֲכָמָה כִּשְׁלֹמֹה הֶחָכָם מִכָּל הָאָדָם, אָמְרָה: – אֵין דָּבָר, הוֹ מְלָכוֹת! הַפַּרְפָּר הִתְאוֹנֵן עַל אִשְׁתּוֹ הַקַּנְטְרָנִית, וַיִּיטַב בְּעֵינֵי שְׁלֹמֹה לְלַמְּדָהּ פֶּרֶק בְּדִבּוּר נָמוּךְ וְעַנְוָה, כִּי אֵלוּ לִצְדָקָה תֵחָשֵׁבְנָה לִנְשֵׁי הַפַּרְפָּרִים. 
------------------
עוֹד הֵם מִתְקוֹטְטִים וּמַרְבִּים רֹגֶז, וְאַרְטֶמִיס בִּדְמוּת צְבִיָּה לְבָנָה, מַכְסִיפַת קַרְנַיִם, חִישׁ חָלְפָה בֵינֵיהֶם, חָפוֹז כַּחֲזִיז מִזֶּאוּס, חָמוֹק כְּזֶפִירוֹס רוּחַ-מַעֲרָב.
וְאֶפִיאַלְטֶס וְאוֹטוֹס בְּבַת אַחַת שָׁלְחוּ בָהּ אֶת רָמְחֵיהֶם, כִּי זֶה כֵּן זֶה חָפֵץ הֵרָאוֹת קַלָּע אֲשֶׁר לֹא יַחֲטִיא.
וַיָּבוֹא רֹמַח אֶפִיאַלְטֶס בְּלֵב אוֹטוֹס, וְרֹמַח אוֹטוֹס בְּלֵב אֶפִיאַלְטֶס, וַיָּמוּתוּ שְׁנֵיהֶם רֶגַע אֶחָד.

------------------
מַעֲשֶׂה וְהִבְעִיר אֵשׁ-זַלְזַלִּים בִּשְׁבִיל לִקְלוֹת אֱגוֹזֵי-עַרְמוֹן. רָאָה הֲמוֹנֵי יַתּוּשִׁים שֶׁהָעָשָׁן מְעַוֵּר אוֹתָם, וְהֵם נוֹפְלִים לְתוֹךְ הָאֵשׁ וְנִשְׂרָפִים. עָמַד וְכִבָּה אֶת הָאֵשׁ, וְאָכַל אֶת הָעַרְמוֹנִים כְּשֶׁהֵם מְהֻבְהָבִים בִּלְבַד וְלֹא קְלוּיִים כָּל-צָרְכָּם.

------------------
אָז שָׁב הַמְּלֻמָּד, וַיִּפְטוֹר בְּפָסוּק עִבְרִי: “וַיַּאֲמִינוּ בַּיהֹוָה וּמֹשֶׁה עַבְדּוֹ”… וַיָּבֶן הַנַּעַר כִּי זֶה יְהוּדִי הוּא, אֲבָל לְיֶתֶר-בִּטָּחוֹן שָׁמַר אֶת לְשׁוֹנוֹ, עַד שֶׁאָמַר הָאִישׁ: “בּוֹא וְתֵלֵךְ אִתִּי אֶל בֵּית-הַכְּנֶסֶת לְהִתְפַּלֵּל, כִּי כָמוֹנִי כָּמוֹךָ יְהוּדִי אָנֹכִי בְּסֵתֶר, וְהַיּוֹם יֵשׁ לִי יוֹם פְּטִירַת אָבִי, עָלָיו הַשָּׁלוֹם, אֲשֶׁר הִכְנִיסַנִי בִּבְרִיתוֹ שֶׁל אַבְרָהָם אָבִינוּ בִּהְיוֹתִי נַעַר כְּגִילְךָ; וְאֹמַר קַדִּישׁ בְּצִבּוּר.

------------------
יָצָאתִי וְרָאִיתִי כֶּלֶב עֲנָקִי, מֵאוֹתָם הַחוּמִים אֲשֶׁר טְלָאֵי-לֹבֶן לָהֶם עַל גַּבָּם וּמֵאֲחוֹרֵי אָזְנֵיהֶם, רוֹבֵץ מְקֻפָּל, רֹאשׁוֹ עַל יְרֵכוֹ, עַל רְצִיף-הַבֵּטוֹן הַמֻּגְלָד כְּפוֹר.
עֵינָיו – לְבָנוֹת, פְּקוּחוֹת לִרְוָחָה, עִם אִישׁוֹנִים חוּמִים מֻרְחָבִים – מַבִּיעוֹת יִסּוּרִים.
גָעַרְנוּ בּוֹ שֶׁיֵּלֵךְ – וְלֹא זָז.
יַלְדֵי-שְׁכֵנִים זָרְקוּ בּוֹ גְלִידֵי-קֶרַח שֶׁתָּלְשׁוּ מֵהַגְּדֵרוֹת – וְלֹא שָׂם לֵב.
זָרַקְנוּ לוֹ לֶחֶם – וְלֹא נַעֲנָה.
הֵבַנְתִּי שֶׁחוֹלֶה הוּא.

------------------
לֹא אָבוֹא.
– אִם כִּן, לֹא נִהְיֶה עוֹד יְדִידִים לְעוֹלָם, – אָמַר כֶּלֶב-הַבָּר, וְהוּא צָעַד כְּלַפֵּי הַמְּעָרָה.
לְאַחַר שֶׁהִרְחִיק מְעַט אָמַר הֶחָתוּל: “הֵן כָּל הַמְּקוֹמוֹת שָׁוִים בְּעֵינָי.
לָמָּה לֹא אֵלֵךְ גַּם אָנִי, וְאַבִּיט וְאֶרְאֶה וְאָשׁוּב-לִי לִרְצוֹנִי?”
וְהוּא הִתְגַּנֵּב חֶרֶשׁ חֶרֶשׁ אַחֲרֵי כֶּלֶב-הַבָּר, וְהִתְחַבֵּא בְּמָקוֹם אֲשֶׁר מִשָּׁם יוּכַל לִשְׁמוֹעַ אֶת הַכֹּל.

------------------
אַף זֶה מִטְעָנָן הַחִנּוּכִי שֶׁל כַּמָּה מִצְווֹת בְּמָסֹרֶת-יִשְׂרָאֵל (בָּהֶן – אֲכִילַת-מַצָּה, יְשִׁיבָה בְּסֻכָּה): לְהַחֲזִיר מַחֲשַׁבְתֵּנוּ אֶל תְּנָאֵי-הַמִּדְבָּר, אֶל רִאשׁוֹנֵי-הַזְּמַנִּים, בְּטֶרֶם הָיוּ הֶבְדֵּלֵי רְכוּשׁ וְיַחְסָנוּת בֵּין אָדָם לַחֲבֵרוֹ: אָז הֻרְגְּשׁוּ בַּעֲלִיל יִקְרַת-עֶרְכָּהּ שֶׁל כָּל נֶפֶשׁ וָנֶפֶשׁ, וְחוֹבַת שֻׁתָּפוּת-הַכֹּל בְּבִנְיָנוֹ שֶׁל עוֹלָם, דּוֹר בְּדוֹרוֹ.

------------------
הֶאְדִּימוּ אֶצְבְּעוֹתֶיהָ מִן הַסֶּלֶק, וְתַחַת שְׁחוֹר שַׂעֲרוֹתֶיהָ הַגְּזוּזוֹת אָדְמוּ פָּנֶיהָ מֵחֹם הַיּוֹם וּמִדְּלֵקַת הַפְּרִימוּס וְהַפְּתִילִיָּה, וַתְּהִי כֻּלָּהּ סִימְפוֹנְיָה שֶׁל אֹדֶם וּשְׁחוֹר; עָמְדָה וְסִלְסְלָה בִּמְתִיקוּת וּצְלִילוּת – כַּזָּהָב לְטֹהַר – בְּחַזָּנוּת מְתֻרְגֶּמֶת לְקוֹל-אִשָּׁה לִירִי: 
וְיֵדַע כָּל פָּעוּל כִּי אַתָּה פְּעַלְתּוֹ,
וְיָבִין כָּל-יָצוּר כִּי אַתָּה יְצַרְתּוֹ,
וְיֹאמַר כֹּל אֲשֶׁר נְשָׁמָה בְּאַפּוֹ:
ד' אֱלֹהֵי יִשְׂרָאֵל מֶלֶךְ,

------------------
וּמְקַנְאִים הֵם בְּחַיָּלִים וְעַסְקָנֵי-צִבּוּר אֲשֶׁר, בְּגִ’יפִּים וְטֶנְדֶּרִים וּמְכוֹנִיּוֹת בַּעֲלוֹת-כִּלָּה, כְּבָר יָצְאוּ מִכָּאן אֶל הַכִּוּוּן הַנִּכְסָף; וְהֵם עַצְמָם – הַכְּלִי שֶׁהֻבְטַח לָהֶם בּוֹשֵׁשׁ לָבוֹא.
לְאַחַר שָׁעָה הִגִּיעַ: לֹא אֶחָד בִּלְבַד אֶלָּא שְׁנַיִם כְּלֵי-“אֶגֶד” הַמְּסֻמָּנִים “מְיֻחָד”.
מָקוֹם יִהְיֶה לְכָל הָעֵדָה הַזֹּאת בִּרְוָחָה.

------------------
רְאֵה שֶׁלֹּא תְחַלֵּל אֶת הָעִיר הַמּוּכֶנֶת לָתֵת לְךָ מְנוּחָה, וְלֹא תָבִיא טֻמְאָה אֶל אֶרֶץ-מִקְלָטְךָ, בְּכַסְפֶּךָ: לֹא תַעֲבִיד בּוֹ אֶת אָחִיךָ כְּעֶבֶד, וְלֹא תַעֲשֶׂה בּוֹ מִסְחָר עַל אַדְמַת-הַקֹּדֶשׁ.
יֻכְנַס הַכֶּסֶף אֲשֶׁר הֵבֵאתָ אִתְּךָ לְאוֹצַר-הַלְּאֹם.
וְרַק אוֹצַר-הַלְּאֹם יִקְנֶה קַרְקָעוֹת, בִּשְׁבִיל שֶׁלֹּא יֻפְקַע מְחִירָן.

------------------
אֲנַחְנוּ פֹּה! מֵרִיעַ שֶׁלֶט מֵעַל בָּמָה אֲרָעִית שֶׁל בַּד-וּקְרָשִׁים, מִבֵּינוֹת דִּגְלֵי-צִיּוֹן מִתְנוֹפְפִים, בְּצַד-הַגִּבְעָה הַשֵּׁנִי, מֵעֵבֶר לַצְּרִיפִים שֶׁבָּרֶכֶס; וּבַמּוֹרָד, בֵּין הַצְּרִיפִים וּבֵין הַבָּמָה – שׁוּרוֹת צְפוּפוֹת שֶׁל סַפְסְלֵי-עֵץ.
דּוֹמֶה, אָנוּ מַכִּירִים אֶת הַמִּלִּים שֶׁבַּשֶּׁלֶט.
אֵיפֹה שָׁמַעְנוּ אוֹתָן? הֲלֹא זוֹ אֲמִירַת הַסִּיּוּם, נִיב הַגֵּאוּת וְהָרַעַם, בְּשִׁיר-הַגֵּיטָאוֹת “אַל-נָא תֹאמַר”…
צְאוּ וְהִסְתַּכְּלוּ מַה בֵּין אֲמִירָה לַאֲמִירָה.

------------------
עִקָּרוֹ שֶׁל דָּבָר: אֵת-אֲשֶׁר יַרְגִּישׁוּ יוֹשְׁבֵי מִפְלִנְסְטַאוּן בְּתוֹרַת שִׁנּוּיֵי-זְמַן, הִרְגַּשְׁתִּי אָנֹכִי בְּתוֹרַת שִׁנּוּיֵי-מָקוֹם. וַאֲנִי מְהַרְהֵר: הַאִם מִן הַנִּמְנָע שֶׁכָּל נִסְיוֹנוֹתַי וְהַרְפַּתְקְאוֹתַי מִיּוֹם הִוָּלְדִי וְעַד רֶגַע אַחֲרוֹן כִּי עָבַר, כָּל מַרְאֶה וְכָל רֵיחַ, קַיָּמִים וְעוֹמְדִים כֻּלָּם בְּעֵינָם, כְּשֵׁם שֶׁנִּתְקַיְּמוּ וְעָמְדוּ הַגֶּשֶׁם בְּמִפְלִנְסְטַאוּן, הַשֶּׁמֶשׁ בְּלוּאִיסְטַאוּן, אֶלָּא שֶׁאֲנִי הֶעְתַּקְתִּי וְנִתְרַחַקְתִּי מֵהֶם? 
------------------
וַעֲדַיִן הָיָה סַקְרָנִי וּתְאֵב-דֵּעָה בִּמְאֹד מְאֹד. הוּא שָׁאַל אֶת דּוֹדָתוֹ הָרְחָבָה, הַהִיפּוֹפַּטוֹמִיָּה, לָמָּה עֵינֶיהָ כָּל כַּךְ אֲדֻמּוֹת, וְדוֹדָתוֹ הָרְחָבָה, הַהִיפּוֹפַּטוֹמיָּה, הִלְקְתָה אוֹתוֹ בְּפַרְסָתָהּ הָרְחָבָה-הָרְחָבָה. הוּא שָׁאַל אֶת דּוֹדוֹ הַשָּׂעִיר, הַבַּבּוּן, מַדּוּעַ טַעֲמָם שֶׁל הָאֲבַטִּיחִים כָּךְ וְלֹא כָּךְ, וְדוֹדוֹ הַשָּׂעִיר, הַבַּבּוּן, הִלְקָה אוֹתוֹ בְּכַפּוֹ הַשְּׂעִירָה-הַשְּׂעִירָה. וַעֳדַיִן הָיָה סַּקְרָנִי וּתְאֵב-דֵּעָה בִּמְאֹד מְאֹד. 
------------------
סוֹמֵר-דּוֹקֵר הוּא זֶה!" 
– הוּא לֹא יִשְׁכַּח זֹאת הַחֹדֶשׁ וְלֹא בַּחֹדֶש הַבָּא – אָמַר הַקִּפּוֹד הַסּוֹמֵר-דּוֹקֵר אֶל נַפְשׁוֹ; - הָרֵם סַנְטֵרִי, אִטִּי-מוּצָק, אֲנַסֶּה לִלְמֹד תּוֹרַת-שְׁחִיָּה. אוּלַי תִּהְיֶה זֹאת לְתוֹעֶלֶת. 
– מְצֻיָּן – אָמַר אִטִּי-מוּצָק; וְהוּא תָּמַךְ סַנְטֵרוֹ שֶׁל הַסּוֹמֵר-דּוֹקֵר, בְּעוֹד הַסּוֹמֵר-דּוֹקֵר בּוֹעֵט בַּמַּיִם שֶׁל הָאֲמַזּוֹן הַגּוֹעֵש. 

------------------
בַּחֲצוֹת-לֵיל נִבְקַע לֵב-הַכּוֹכָב, וְיַלְדַּת-הַכּוֹכָבִים יָרְדָה מִתּוֹכוֹ רַחֵף וְדָאֹה, וְחוּט-הַכֶּסֶף הוֹלֵךְ וּמִתְמַשֵּׁךְ מֵאֲחוּרֶיהָ, עַד בָּאָה אֶל חֲדַר-הָעֲלִיָּה אֲשֶׁר לְאֶלְשָׂרָף. צָנְחָה עַל כָּרוֹ – קֶסֶם נֹגַהּ – וַתִּכָּנֵס אֶל הַבַּיִת הַקָּטֹן, מְעוֹן-הַפְּרָחִים אֲשֶׁר קָלַע לָהּ. וַיֵּאוֹר הַכְּלוּב, וְהַפְּרָחִים חָיוּ: צִבְעָם גָּבַר וְרֵיחָם עָדָף.

------------------
וַיּוֹסֶף לְטַיֵּל לְבַדּוֹ בֵּין הַחֲבַצָּלוֹת וְהַלּוֹטִים וְהַשּׁוֹשַׁנִּים וְצִמְחֵי-הַזַּנְגְּבִיל חֲרִיפֵי-הָרֵיחַ, הַצּוֹמְחִים בַּגָּן, עַד שֶׁהִגִּיעַ אֶל עֵץ-הַכֹּפֶר הַגָּדוֹל הַנִּקְרָא “עֵץ-הַכֹּפֶר אֲשֶׁר לִשְׁלֹמֹה בֶן דָּוִד”. וּבַלְקִיס הִסְתַּתְּרָה בֵין פִּרְחֵי-הַקֶּשֶׁת הַגְּבוֹהִים וְהַבַּמְבּוּקִים הַבְּרֻדִּים וְהַחֲבַצָּלוֹת הָאֲדֻמּוֹת אֲשֶׁר מֵאֲחוֹרֵי עֵץ-הַכֹּפֶר, לְמַעַן תִּהְיֶה קְרוֹבָה אֶל אֲהוּב-לִבָּהּ.
וְהִנֵּה זוּג פַּרְפָּרִים עָפִים מִתַּחַת לָעֵץ וְהֵם מְרִיבִים.

------------------
וּמִדֵּי בְּכוֹת הָאֵל הַקָּטָן, הָיוּ יְדִידֵי-הַנִּימְפוֹת, הַקּוּרֵיטִים – שֵׁבֶט צְעִירִים פְּרָאִים חוֹבְבֵי-קְרָבוֹת – מְרַקְּדִים רִקּוּדֵי מִלְחָמָה וּמַקִּישִׁים אִישׁ חַרְבּוֹ בְּמָגֵן רֵעֵהוּ, לְמַעַן הַחֲרִישׁ קוֹלוֹ (כִּי בִּמְהֵרָה גָדַל, וְקוֹלוֹ חָזֵק מְאֹד), פֶּן יִשְׁמַע כְּרוֹנוֹס, וְיִוָּדַע לוֹ דְבַר הָחְבֵּא קְטֹן-בָּנָיו, וְאַיֵּה מְקוֹם-מַחֲבוֹאוֹ.
קֶרֶן-הַשֶּׁפַע 
מִקֵּץ שָׁנִים, כְּשֶׁהָיָה זֶאוּס שְׂגוּב-כֹּחַ וְשַׁלִּיט בָּאֵלִים, זָכַר אֶת חֶסֶד אֲמַלְתֵּיאָה.

------------------
בִּימֵי-סְתָיו אֵלֶּה הָעֲנָנִים מִמַּעַל לוֹ – נִצְבָּרִים צִבּוּרִים שֶׁל עֲנָקֵי חִלָּזוֹן וּדְיוֹ סְגֻלָּה. לֹא עַל פְּנֵי הָרָקִיעַ הֵם פְּרוּשִׂים, כִּי אִם מֻדְבָּקִים הֵם בִּשְׁכִיבָה לְצַלְעוֹת-הַמַּעֲרָב, מְרַחֲפִים לְרֹחַב בֵּין הַשָּׁמַיִם וּבֵין הַיָּם, עַד שֶׁכִּמְעַט אֶפְשָׁר לְהַבִּיטָם מִמַּעַל, וְהֵם גּוּשֵׁי צֶבַע גָּלְמִי לָאַלְכִּימִיָּה שֶׁל הַמָּיִם.

------------------
דּוֹמֶה, מִן הָרֶגַע הַזֶּה הַנּוֹכְחִי, אֲנִי מִשְׁתַּרְבֵּב, מִשְׁתַּלֵּחַ וְנִכְנָס אֲחוֹרַנִּית, בְּאֵין הֶפְסֵק, אֶל חַיַּי מִלִּפְנֵי רֶגַע, מִלִּפְנֵי שְׁנֵי רְגָעִים, יוֹם, שָׁנָה, דֶּרֶךְ כָּל שְׁנוֹת-חַיַּי, עַד רֵאשִׁית הִתְרַקֵּם נַפְשִׁי בְּמוֹ רֶחֶם.
"בְּלֵיל-עֲרָפֶל אֲנִי נָטוּי עַל גַּבֵּי הַגַּלְגַּל, מְאַמֵּץ עֵינַי לַחְדּוֹר הָאֵדִים וְלִרְאוֹת נְכוֹחָה בַּדֶּרֶךְ הַתְּלוּלָה. 
------------------
"הִנֵּה טֶגּוּמֵי שֶׁלִּי, וּזְרוֹעוֹ שְׁבוּרָה; הִנֵּה חֲנִית הַתְּקוּעָה בְּגַבּוֹ; הִנֵּה אִישׁ וּבְיָדוֹ חֲנִית מוּכֶנֶת וּמְזֻמֶּנֶת לִזְרִיקָה; וְהִנֵּה עוֹד אִישׁ זוֹרֵק חֲנִית מִתּוֹךְ מְעָרָה, וְהִנֵּה הֲמוֹן-הֲמוֹן אֲנָשִׁים (בֶּאֱמֶת, הָיוּ אֵלֶּה הַבִּיבָרִים שֶׁל טָפִי, אֶלָּא שֶׁהֵם נִרְאוּ כַּאֲנָשִׁים) עוֹלִים מֵאֲחוֹרֵי טֶגּוּמֵי.
הַאִם לֹא אָיֹּם הַדָּבָר?
“אָיֹם וְנוֹרָא!” אָמְרוּ הַגְּבִירוֹת מִבְּנוֹת תְּקוּפַת הָאֶבֶן הַחֲדָשָׁה.

------------------
וְתָמַהְתִּי שֶׁהַנְּעָרִים, אֲשֶׁר אַךְ לִפְנֵי יָמִים אֲחָדִים עָמְדוּ בַּמִּסְדְּרוֹן זְעוּמִים זֶה לָזֶה, נַעֲשׂוּ עַתָּה כְּמַכִּירִים מִכַּמָּה שָׁנִים. רַק אֲנִי נִשְׁאַרְתִּי בָּדָד. מְהֵרָה הִתְיַשְּׁבוּ כֻּלָּם עַל מַרְצֶפֶת הֶחָצֵר, וּפָתְחוּ בְּמִשְׂחַק “קְרֶפּ”, אֵלֶּה קֻבִּיּוֹת-שֵׁן – מִשְׂחַק-מָמוֹן הָאָסוּר עַל פִּי דִינֵי הַמְּדִינָה. 
------------------
לְמִן הַיּוֹם הַהוּא עַד הַיּוֹם הַזֶּה, הַלְּבָנָה תָּמִיד מוֹשֶׁכֶת אֶת הַיָּם מַעְלָה וָמַטָּה. וְזֶה יוֹצֵר אֶת הַקָּרוּי בְּפִינוּ עוֹנוֹת-הַיָּם לְגֵאוּת וּלְשֵׁפֶל. לִפְעָמִים דַּיַּג-הַיָּם מוֹשֵׁךְ בִּקְצָת עֹדֶף-מֶרֶץ, וְאָז מְקַבְּלִים אָנוּ אֶת הַנּוֹדָע בְּשֵׁם עוֹנַת-אָבִיב; וְלִפְעָמִים הוּא מוֹשֵׁךְ בְּעֹדֶף-רֹךְ, וְאָז מְקַבְּלִים אָנוּ אֶת הַנּוֹדָע בְּשֵׁם עוֹנַת-שֵׁפֶל. בַּדֶּרֶךְ-כְּלָל דַּיַּג-הַיָּם הוּא זָהִיר מִפַּחַד זְקַן-הָאַשָּׁפִים.
וּמַה בִּדְבַר פַּאוּ-אַמָּה? 
------------------
וְזֶאוּס הִתְנַכֵּר לְהֶרְמֶס, עָשָׂה עַצְמוֹ כְּבִלְתִּי מַכִּיר אוֹתוֹ, וְשָׁאַל אֶת אַפּוֹלוֹן: "אֵיפֹה שָׁבִיתָ אֶת הַקָּטָן הַנֶּחְמָד הַזֶּה, הַנִּרְאֶה כְנַעַר שָׁלִיחַ? הֲמִן הָרָאוּי כִּי יוּבָא זֶה לְמוֹשַׁב-הָאֵלִים?"
וַיְסַפֵּר אַפּוֹלוֹן לִפְנֵי זֶאוּס אֶת מַעֲשֵׂי הַשּׁוֹדֵד הַקָּטָן.

------------------
מַשַּׁב-אֲוִיר נִעְנַע צַמְּרוֹת-הָאֳרָנִים, כְּמַגַּע קַל שֶׁל בּוֹרִיאַס, רוּחַ-הַצָּפוֹן, בְּסַלְסְלוֹ בְּיוֹם בָּהִיר אֶת מִשְׁטַח הַיָּם הָאֵיגֵיאִי. וְהִנֵּה לְעֵינָיו מֵרָחוֹק הָעִיר קוֹרִינְתְּ עַצְמָהּ, נִשֵּׂאת עַל תִּלָּהּ בְּמִגְדָּלֶיהָ וְחוֹמוֹתֶיהָ, שְׁטוּפֵי שֶׁמֶשׁ אַחַר-הַצָּהֳרָיִם.

------------------
בְּזִיו זֶה טָבְלוּ הַיִּשּׁוּבִים אֵילוֹן וְגֹרֶן בַּשֵּׁפֶל הַיַּחֲסִי אֲשֶׁר מֵעֵבֶר לְכִפַּת-עֲמִידָתֵנוּ; וּבַשָּׁמַיִם הַמּוּאָרִים מִמַּעַל דָּאָה, רָצוֹא-וָשׁוֹב וְהַשְׁפֵּל-וְהַמְּרֵא, עוֹף נִשְׁרִי אֶחָד, חָתוּךְ כֻּלּוֹ, עַד קְצוֹת-כְּנָפַיִם מֻטּוֹת-עָל, כְּצִלְלִיָּה שְׁחוֹרָה עַל רֶקַע-הָאוֹרָה. וּפָסַקְתִּי: "כִּי הִנֵּה הַחשֶׁךְ יְכַסֶּה-אֶרֶץ, וַעֲרָפֶל לְאֻמִּים, וְעָלַיִךְ יִזְרַח – – "

------------------
נִמְצֵאתִי יוֹשֵׁב אֵצֶל שׁוּרָה שֶׁל יְלָדוֹת עַרְבִיּוֹת קְטַנּוֹת, וְעִמָּן צְעִירָה עַרְבִית (זוֹ אֲדֻמַּת-הַשִּׂמְלָה), וְהִיא סְגַלְגַּלַּת-פָּנִים, יְצוּתַת-עֵינַיִם וּמַלְבִּינַת-שִׁנָּיִם. “יְפֵהפִיָּה, הֲלֹא כֵן?” נַעֲנָה חָבֵר אֶחָד; “רְצוֹנְךָ לְדַבֵּר אֲלֵיהֶן, אוּכַל לִהְיוֹת לְמֵלִיץ לָךְ”. שָׁאַלְתִּי לְשֵׁם-הֶחָבֵר. משֶׁה שְׁמוֹ. אַף לִשְׁמוֹת-הַיְּלָדוֹת שָׁאַלְתִּי, וְהוּא חָזַר עַל דְּבָרַי בִּלְשׁוֹנָן, וְאוּלַי הוֹסִיף מַשֶּׁהוּ. 
------------------
– הַבִּיטָה – אָמְרָה טָפִי, בְּשֶׁהִיא מְצַיֶּרֶת בְּכֹחַ, וּקְצָת בִּמְשִׁיכָה וּשְׂרִיטָה – הִנֵּה צִיַּרְתִּי אוֹתְךָ, וְהַחֲנִית, שֶׁאַבָּא רוֹצֶה בָּהּ, בְּיָדְךָ, כְּדֵי שֶׁלֹּא תִשְׁכַּח לַהֲבִיאָהּ.
וְעַכְשָׁו אַרְאֶה לְךָ אֶת הַכְּתֹבֶת שֶׁל אִמָּא שֶׁלִּי.
הוֹלְכִים יָשָׁר עַד שֶׁמַּגִּיעִים אֶל שְׁנֵי עֵצִים (הַלָּלוּ עֵצִים הֵם), וְאָז עוֹלִים עַל גִּבְעָה (זֹאת הִיא גִבְעָה) וְיוֹרְדִים מֵעֵבֶר לָהּ, וְאָז בָּאִים אֶל בִּצַּת-הַבִּיבָרִים וְהִיא כֻלָּהּ מְלֵאָה בִּיבָרִים.

------------------
וְהִתְפַּלֵּאתִי: אֵיךְ יִקְנֶה נַעַר נִסָּיוֹן, אִם אֵין אִישׁ מְקַבֵּל אוֹתוֹ לַעֲבוֹדָה עַד שֶׁהוּא בַּעַל נִסָּיוֹן מִכְּבָר? סוֹף-סוֹף נִזְדַּמְּנָה לִי מוֹדָעָה שֶׁל פִירְמָה הַנִּקְרֵאת “בֵּית מַעֲלֵה-הָעִיר לִמְעִילִים וַחֲלִיפוֹת”. וְהִיא דוֹרֶשֶׁת כְּ-25 נַעַר לַעֲבוֹדָה, 8 דוֹלָר לְשָׁבוּעַ, אֵין צֹרֶךְ בְּנִסָּיוֹן, לִכְתּוֹב מִכְתָּבִים. עָרַכְתִּי מִכְתָּב בְּמֵיטַב סִגְנוֹנִי, וּלְאַחַר יָמִים אֲחָדִים קִבַּלְתִּי הַזְמָנָה לָבוֹא לַמָּחֳרָת בְּשָׁעָה 7 בַּבֹּקֶר. 
------------------
הַמַּטְבְּעוֹת הֶן בִּשְׁבִיל חָרוֹן, הַשַּׁיָּט הַמַּעֲבִיר אֶת בָּאֵי-שְׁאוֹל בְּסִירָתוֹ עַל פְּנֵי הַנָּהָר הַמַּפְרִיד בֵּין הַחַיִּים וּבֵין הַמֵּתִים; וְאַתְּ בְּבוֹאֵךְ תִּתְּנִי לוֹ מַטְבֵּעַ אֶחָד, וְעוֹד אֶחָד בְּצֵאתֵךְ.
הַלֶּחֶם הַטָּבוּל בִּדְבַשׁ הוּא בִּשְׁבִיל קֶרְבֶּרוֹס, הַכֶּלֶב מְשֻׁלַּשׁ-הָרָאשִׁים וּזְנַב-דְּרָקוֹן – זְנָבוֹ, הַשּׁוֹמֵר שַׁעֲרֵי-שְׁאוֹל; פְּרוּסָה אַחַת תִּתְּנִי לוֹ בְּבוֹאֵךְ, וְהַפְּרוּסָה הַשּׁנִיָּה-בְּצֵאתֵךְ.

------------------
אֲבָל הֶחָתוּל, אַף הוּא שׁוֹמֵר אֶת הַבְטָחָתוֹ: הוֹרֵג עַכְבָּרִים, וְטוֹב הוּא לַתִּינוֹקוֹת בִּהְיוֹתוֹ בַבָּיִת, אִם אֵין הֵם מוֹשְׁכִים אֶת זְנָבוֹ יוֹתֵר-מִדַּי בְּחָזְקָה.
וְאוּלָם, אַחֲרֵי עֲשׂוֹתוֹ זֹאת, וּבֵין פֶּרֶק לְפֶרֶק, וּבְשָׁעָה שֶׁהַלְּבָנָה עוֹלָה וְהַלַּיִלָה בָא, עֲדַיִן הוא הֶחָתוּל הַמִּתְהַלֵּךְ לְבַדּוֹ, וְכָל הַמְּקוֹמוֹת שָׁוִים בְּעֵינָיו.

------------------
לְקוֹל בְּכִי-הַיֶּלֶד בָּאוּ אַחְיוֹתָיו, הֱרִימוּהוּ, סָכוּהוּ בְּשֶׁמֶן, נִסּוּ לְנַחֲמוֹ בִּזְמִירוֹת וּבְמֵי-דְבַשׁ, אַךְ הוּא הוֹסִיף לִבְכּוֹת, עַד אֲשֶׁר הִתְנַמְנֵם.
וְאֶת הָאֵלָה לֹא רָאוּ הַנְּעָרוֹת, כִּי אִפְּלָה דֵימֶטֶר אֶת עֵינֵיהֶן לְבַל תִּרְאֶינָה אוֹתָהּ.
וַיְבַקְשׁוּ אֶת אוֹמֶנֶת-הַיֶּלֶד בְּכָל הַבַּיִת, וְלֹא מְצָאוּהָ.
וְעַל הַמַּלְכָּה הִפִּילָה הָאֵלָה תַּרְדֵּמָה עֲמֻקָּה.
וַתַּשְׁכֵּבְנָה אוֹתָה בְּנוֹתֶיהָ בַּמִּטָּה אֲשֶׁר בֶּחָדֶר.

------------------
דְּלִילָה, אִמֵּנוּ, שָׂרָתֵנוּ. בְּחֵיקָהּ שָׁכַב וַיֵּרָדַם, מָתְקוּ לוֹ חֲלוֹמוֹתָיו. וְהִיא לַתַּעַר שִׁלְּחָה יָדָהּ.
שִׁמְשׁוֹן
בָּאֲפֵלָה, בְּרֶחֶם אִמִּי, בְּהֵרָקֵם עַצְמוֹתַי וְגִידַי, רֻקְּמוּ אִתִּי עֲתִידוֹתַי, וּלְפִתְחֵי לֵדָתִי עָמְדוּ הַדְּחִיפָה וְהַפְּקֻדָּה אֲשֶׁר הִצִּיבוּנִי בִּמְסִלָּתִי, וְתַקִּיף לַחֲשָׁן לִי: נְסוֹר! 
------------------
וְיָדַעְתִּי בְּאוֹתוֹ רֶגַע: לֹא בַּעַל-תְּפִלָּה הוּא אָדָם זֶה, אֶלָּא זַמָּר עוֹגְבָן; וַאֲשֶׁר לִפְשִׁיטַת-הַשְּׂפָתַיִם, יֵשׁ לוֹ לְחֵקֶר-הַנֶּפֶשׁ שֵׁם לָזֶּה: הִתְרַאֲווּת -פֶּה. כְּלוֹמַר, הַצָּגַת אָדָם אֶת עַצְמוֹ לְרַאֲוָה עַל-יְדֵי שְׂפָתַיִם וָפֶה”.
“וּמַה-תֹּאמַר עַל זִמְרָתִי אָנִי?” שָׁאֲלָה אִשְׁתִּי. “גַּם הִיא אֵינָה תְּפִלָּה בְּעֵינֶיךָ?”

------------------
– רֵעִי אֶרֶךְ-הָרֶגֶל, – אָמַר הַגִּ’ין, לֹא טוֹבָה הַשְּׁמוּעָה שֶּׁאֲנִי שׁוֹמֵעַ עָלֶיךָ. אוֹמְרִים שֶׁאֵין אַתָּה עוֹשֶׂה שׁוּם מְלָאכָה, וְהָעוֹלָם הֲרֵי כֻּלּוֹ חָדָשׁ וּמְחֻדָּשׁ?
– דֻּבְּשְׁ, – אָמַר הַגָּמָל.
יָשַׁב הַגִּ’ין, סַנְטֵרוֹ בְיָדוֹ, וְהִתְחִיל חוֹשֵׁב וּמְחַשֵּׁב כִּשּׁוּף עָצוּם, וְהַגָּמָל עוֹדוֹ עוֹמֵד וּמַבִּיט אֶל בָּבוּאָתוֹ אֲשֶׁר בִּשְׁלוּלִית הַמַּיִם.

------------------
מוֹצָאוֹ קָדוּם, מִימוֹת כִּבּוּשׁ-יְהוֹשֻׁעַ, וְהַצָּעִיר הִטְעִים לְפָנַי בְּעַל-פֶּה מִסֵּפֶר יְהוֹשֻׁעַ, פֶּרֶק י“ט, פְּסוּקִים ל”ב-ל"ג: “לִבְנֵי נַפְתָּלִי יָצָא הַגּוֹרָל הַשִּׁשִּׁי… וַיְהִי גְבוּלָם מֵחֵלֶף, מֵאֵלוֹן בְּצַעֲנַנִּים וַאֲדָמִי…” הַמִּלָּה “אִדְמִית” הִיא צוּרָה עַרְבִית שַּׁלֵם הָעִבְרִי הַקַּדְמוֹן “אֲדָמִי”, וְאֵלוֹן הוּא יִשּׁוּב שָׁכֵן לְאִדְמִית עַד הַיּוֹם הַזֶּה.

------------------
– זֶה לֹא אָדִיב מִצִּדְּךָ – אָמַר סוֹמֵר-דּוֹקֵר – מִכֵּיוָן שֶׁאֶתְמוֹל, בִּזְמַן זֶה, נִסִּיתָ לִרְדּוֹת אוֹתִי בְּכַפַּת רַגְלְךָ מִתּוֹךְ קְלִיפָּתִי. 
– אֲבָל לֹא הָיְתָה לְךָ קְלִיפָּה. הָיִיתָ כֻּלְּךָ עֳקָצִים – אָמַר הַיָּגוּאָר רַב-הַגְּוָנִים. – אֲנִי יוֹדֵעַ כִּי כֵן הָיָה. הַבֵּט וְנִסְתַּכֵּל בְּכַפַּת-רַגְלִי! 
– אָמַרְתָּ לִי שֶׁאֶצְלֹל אֶל תּוֹךְ הָאֲמַזּוֹן הַגּוֹעֵשׁ-הַמְּרֻפָּשׁ וְאֶטְבַּע – אָמַר אִטִּי-מוּצָק – מַדּוּעַ אַתָּה כָּל-כָּךְ גַּס רוּחַ וְשַׁכְחָן בַּיּוֹם הַזֶּה? 

------------------
וַיְהִי בְּמוֹתָהּ, וַיִּקְבַּע אֶת דְּמוּתָהּ כְּמַזָּל בֵּין הַכּוֹכָבִים, גַּם בָּרֵךְ בֵּרַךְ אַחַת מִקַּרְנֶיהָ, וַתְּהִי לְקֶרֶן-שֶׁפַע, אֲשֶׁר כָּל הַמַּחֲזִיק בָּה, תַּשְׁפִּיעַ לוֹ רָב-עֹשֶר וּמְגָדִים.
וְאֶת נְעוּרָיו בִּלָּה זֶאוּס בֵּין רוֹעֵי חֶבֶל הַר-אִידָה.
וְכַאֲשֶׁר בָּגַר זֶאוּס וְהִגִּיעַ לְגִיל-עֲלוּמִים, בָּא בְּמִתְחַפְּשִׂים וּבַלָּאט אֶל אִמּוֹ רֵיעָה, וַיִּשְׁאַל מִפִּיהָ עֵצָה: "הִנֵּה גָדַלְתִּי, וְאָתָא זְמַנִּי לְנַסּוֹת כֹּחִי מוּל כֹּחַ כּרוֹנוֹס אָבִי.

------------------
וַתִּתְנַחֵם פַּנְדּוֹרָה עַל הַקִּלְקוּל אֲשֶׁר קִלְקְלָה בָּעוֹלָם.
וַתַּצְהֵל פָּנִים לְבַעְלָהּ, וַתֶּאֱהָבֵהוּ, וַתֵּלֶד לוֹ בָּנוֹת הַרְבֵּה.
וְהַבָּנוֹת הָיוּ לִבְנֵי-הָאָדָם לְנָשִׁים, וַיַּעֲמִידוּ דוֹרֵי-דוֹרוֹת.
וּבְכָל פִּגְעֵיהֶם וְצָרוֹתֵיהֶם, הָיְתָה תִקְוָה מְשַׁעֲשַׁעְתָּם וּמְשִׁיבָה נַפְשָׁם וּמֵיטִיבָה אֶת אוֹר-חַיֵּיהֶם לְמַעַן יוּכְלוּ לְהוֹסִיף וְלִחְיוֹת.
הָאֵלִים בְּתַאֲבוֹנָם, וּבְנֵי-הָאָדָם מִתְרוֹשְׁשִׁים 

------------------
הַיּוֹשֵׁב בְּמִפְלִנְסְטַאוּן, מִי יוֹדֵעַ כַּמָּה יִהְיֶה צָרִיךְ לְחַכּוֹת עַד עֲבוֹר הַגֶּשֶׁם: אֶפְשָׁר שָׁלוֹשׁ שָׁעוֹת, אֶפְשָׁר יוֹם תָּמִים, וְאֶפְשָׁר יוֹמָיִם; וַאֲנִי בְּנָסְעִי, חִישׁ-מַהֵר יָצָאתִי אֶל תַּחַת שֶׁמֶשׁ. וְכַמָּה יוֹתֵר יִהְיֶה אִישׁ-מִפְלִנְסְטַאוּן צָרִיךְ לְהַאֲרִיךְ וּלְחַכּוֹת עַל מְנָת שֶׁיַּעַבְרוּהוּ כָּל אוֹתָן חֲלִיפוֹת-הַוֶּסֶת אֲשֶׁר מְצָאוּנִי בִּנְסִיעָתִי עַד בֶּלְפּוֹנְט. 
------------------
אָז קָסַם זְקַן-הָאַשָּׁפִים קֶסֶם בְּיָדוֹ הַיְּמָנִית, בְּכָל חֲמֵשׁ אֶצְבְּעוֹת יָדוֹ הַיְּמָנִית, וְהִנֵּה פֶּלֶא, חֲבִיבַי-אֲהוּבַי! פַּאוּ-אַמָּה הָלַךְ הָלוֹךְ וְקָטוֹן, הָלוֹךְ וְקָטוֹן, עַד שֶּׁנַּעֲשָׂה זָעִיר-זְעַרְעַר; לִבְסוֹף נִשְׁאַר מִמֶּנּוּ רַק סַרְטָן קְטַנְטַן-יָרֹק, אֲשֶׁר שָׂחָה בַּמַּיִם לְצִדָּהּ שֶׁל הַדּוּגִית, וְהוּא מְיַלֵּל בְּקוֹל מְאֹד זָעִיר: “תְּנוּ לִי אֶת הַמִּסְפָּרַיִם!”

------------------
כִּי כְּרוֹנוֹס אֲבִיהֶם אָמַר אֶל לִבּוֹ: "הִנֵּה, קַמְתִּי אֲנִי עַל אָבִי לְהַדִּיחוֹ מִשָּׁלְטָן.
וְלֹא יָקוּם כָּכָה גַּם אֶחָד מִיּוֹצְאֵי-חֲלָצַי עָלָי?" וַיְהִי כַּאֲשֶׁר נוֹלְדוּ יְלָדָיו, אִם בֵּן וְאִם בַּת, אַךְ יָצְאוּ אֶל אוֹר-הָעוֹלָם, בָּלַע אוֹתָם אֶחָד-אֶחָד.
כֵּן בָּלַע אֶת חֲמֵשֶׁת הָרִאשׁוֹנִים; אֲבָל בִּהְיוֹתָם בְּנֵי-אַלְמָוֶת לֹא נִקְפַּד פְּתִיל-חַיֵּיהֶם בְּשֶׁל הֱיוֹתָם קְבוּרִים בָּאֹפֶל, בִּמְעֵי אֲבִיהֶם.

------------------
סְתָם הַפְלָגָה אֶל מָקוֹם רָחוֹק, מְרֻבֶּה בָּהּ שְׂכַר-הַנְּסִיעָה – מִבְּחִינַת הַהַרְפַּתְקָה וְהַהִסְתַּכְּלוּת – עַל שְׂכַר מְחוֹז-הַחֵפֶץ. לֹא כֵן הַפַּעַם; לְפִיכָךְ אַחְפִּיז אֶת סֶרֶט-שִׂיחָתִי, וּמִן הַמְּאֹרָעוֹת אֲשֶׁר בַּדֶּרֶךְ, אַזְכִּיר רַק חֲסִימַת-כְּבִישׁ לְשָׁעָה לֹא-קְצָרָה עַל-יְדֵי מַשָּׂאִית וְטֶנְדֶּר צְבָאִי וּמוֹנִית, שֶׁנִּסְתַּבְּכוּ יַחַד לְנִזְקָם. וַהֲמוֹנֵי כְּלֵי-הוֹבָלָה וּכְלֵי נְסִיעָה נִתְעַכְּבוּ שׁוּרוֹת-שׁוּרוֹת לִפְנֵיהֶם וְאַחֲרֵיהֶם. 
------------------
וַתִּשְׁמַע אַרְטֶמִיס (וְהִיא אָז רוֹדֶפֶת אַחֲרֵי אֵילֵי-הָרִים), וַיִּשְׁמַע אַפּוֹלוֹן (וְהוּא אָז אוֹסֵף צִמְחֵי-מַרְפֵּא בָּעֵמֶק), וַיָּבוֹאוּ חִיש-קַל, וַיַּכּוּ אֶת הָעֲנָק בְּחִצֵּיהֶם.
הֲרֵיהוּ מֻטָּל בְּטַרְטָרוֹס עַד הַיּוֹם הַזֶּה, וְגוּפוֹ הַגָּדוֹל מִשְׂתָּרֵעַ עַל תֵּשַׁע פְּלֶתְרָה אֲדָמָה: זוּג עֵיטִים אוֹכְלִים בְּשָׁרוֹ זֶה דוֹרוֹת רַבִּים, וְעוֹד סְעֻדָּתָם נִמְשָׁכֶת.

------------------
רָקִיעַ, טָהוֹר בְּאֶמְצָעִיתוֹ, אֲשֶׁר כּוֹכָבִים בַּל-יְדַעְתִּים (אַךְ נִדְמָה לִי כִּי הִכַּרְתִּי עַיִן אַחַת אֲדֻמָּה שֶׁבְּסַרְטָן), וּלְבָנָה מַעֲרָבִית אַךְ-נוֹלְדָה, קְרוּצִים בּוֹ כַּאֲבָנִים מְלֻטָּשׁוֹת; וְעַל עִגּוּל-הַטֹּהַר סוֹגְרִים חוֹפֵי-עֲרָפֶל מַשּׂוֹרִיִּים, חֲוַרְוָרִים.

------------------
מָצָא כִּי חֲלַל הָעֵץ – מָעוֹן לְדֻבָּה-אֵם עִם שְׁלשָׁה גוּרִים קְטַנִּים. יָצָא וְהֶעְתִּיק אֶת הַמְּדוּרָה כִּשְׁתֵּי אַמּוֹת בִּמְרֻחָק מִן הָעֵץ, וְהוּא עַצְמוֹ לָן עַל גַּבֵּי הַשֶּׁלֶג. לַמָּחֳרָת רָאָהוּ אִינְדְּיָנִי אֶחָד, הָעוֹבֵר לְתֻמּוֹ, שֶׁהוּא מְשַׂחֵק עִם שְׁלשֶׁת הַדֻּבּוֹנִים, נֶאֱבָק עִמָּהֶם וּמְגַלְגְּלָם בַּשֶּׁלֶג, וְהַדֻּבָּה-הָאֵם עוֹמֶדֶת מִקָּרוֹב וּמִסְתַּכֶּלֶת בְּנָחַת.

------------------
בְּכָל זֹאת, נַחַשׁ-מִצְעַר מָסַר אַפּוֹלוֹן לְהֶרְמֶס: פִּשְׁרֵי זִמְזוּמֵי-הַנְּבוּאָה אֲשֶׁר לְשָׁלשׁ דְּבוֹרִים הַדּוֹאוֹת עַל הַר-פַּרְנַסּוֹס, הָהָר הָרָם מוּל דֶּלְפוֹי הָעִיר.
וַיִּפָּרְדוּ שְׁנֵי הָאַחִים בְּעֹצֶם חִבָּה: אַפּוֹלוֹן הוֹלֵךְ, הָלֹךְ וְהִתְאַמֵּן בִּפְרִיטָה עַל הַלִּירָה, אֶל הַר-הֶלִּיקוֹן, שָׁם תִּנְוֶינָה הַמּוּסוֹת, לְהַרְאוֹת לָהֶן אֶת כִּלְיוֹ הֶחָדָשׁ – כִּי לִמְּדַתְהוּ אֶבְטֶרְפֵּי שָׁפוֹךְ נַפְשׁוֹ בֶּחָלִיל, אַךְ כְּלֵי-מֵיתָרִים לֹא יָדַע עַד כֹּה.

------------------
וּשְׁנַיִם מִן הַטִּיטָנִים לֹא נָטְלוּ חֵלֶק בְּמִלְחֶמֶת אֲחֵיהֶם אֶת הָאֵלִים; הֵם פְּרוֹמֶתֵּיאוֹס וְאֶפִּימֶתֵּיאוֹס, שְׁנֵי בְנֵי יַפֶּתּוֹס.
כִּי, בְּעֵת פְּרוֹץ הַמִּלְחָמָה, קָרָא לָהֶם אֲבִיהֶם יַפֶּתּוֹס וַיֹּאמֶר לָהֶם: "הִנֵּה, אֲנִי זָקַנְתִּי מֵעֲשׂוֹת קְרָב, אֲבָל אֶעֱמֹד עִם דּוֹרִי וְעַמִּי בָּרָעָה אֲשֶׁר בָּאָה עֲלֵיהֶם.
וְאוּלָם אַתֶּם, בָּנַי, אַל תָּאוּצוּ אֶל הַמִּלְחָמָה כִּשְׁנֵי אֲחֵיכֶם הַגְּדוֹלִים מִכֶּם, מֶנוֹאֶטְיוֹס וְאַטְלַס.

------------------
וְהַפַּרְפָּר רָקַע. הַדְּזִ’ינִים מָשְׁכוּ אֶת הָאַרְמוֹן וְאֶת הַגַּנִּים אֶלֶף מִיל אֶל תּוֹךְ הָאֲוִיר; וְהָיָה קוֹל רַעַם וּבְרָקִים, וַעֲלָטָה גְדוֹלָה נָפְלָה עַל הָאָרֶץ. וְאֵשֶׁת הַפַּרְפָּר הִתְרוֹצְצָה בְּתוֹךְ הַחֲשֵׁכָה, וַתִּצְעַק: –
הוֹי, אֶהְיֶה טוֹבָה. צַר לִי כִי דִבַּרְתִּי! אַךְ הָשֵׁב אֶת הַגַּנִּים בַּחֲזָרָה, וּלְעוֹלָם לֹא אַמְרֶה אֶת פִּיךָ עוֹד.

------------------
וְהַלֶּקַח הוּא: שֶׁמַּחֲשָׁבָה גְבוֹהָה חַיֶּבֶת לָרֶדֶת וּלְהִשְׁתַּזֵּר בָּעֲבוֹדוֹת הַפְּשׁוּטוֹת שֶׁל יוֹם-יוֹם, וְהָעֲבוֹדוֹת הַפְּשׁוּטוֹת נָאֶה לָהֶן שֶׁתִּהְיֶינָה חֲדוּרוֹת מַחֲשָׁבָה גְבוֹהָה; וְלֹא תִהְיֶה זוֹ עֲקָרָה, וְלֹא תִהְיֶינָה אֵלֶּה סוּמָאוֹת.
בְּמֶשֶׁק-תֵּבֵל הַגֶּשֶׁם הוּא שִׁקּוּי-מַרְפֵּא לְמַחֲלַת הֶחָרָבָה אֲשֶׁר לָאָרֶץ. כְּמוֹ אֶסְתֵּר בְּאַגָּדַת-הַפּוּרִים, הָיְתָה הָאָרֶץ בְּקַדְמוּתָה כֻּלָּהּ יְרַקְרֶקֶת. 
------------------
וּפְרוֹקְנֵי, כִּי לֹא יָכְלָה דַבֵּר, וְרַק בְּצִפְצוּפִים תֶּהְגֶּה, תָּפְרָה בְּרִקְמוֹת צְעִיף-הַכְּלוּלוֹת, אֲשֶׁר הִתְקִינוּ הַשְּׁפָחוֹת: "פְּרוֹקְנֵי בַּשְּׁפָחוֹת".
וַתֵּלֶךְ פִילוֹמֶלָה וַתְּשַׁחְרֵר אֶת אֲחוֹתָהּ.
וְנִקְמַת-אֵימוֹת הִתְנַקְּמָה פְּרוֹקְנֵי בְּבַעְלָהּ הַבּוֹגֵד; כִּי שָׁחֲטָה אֶת בְּנָהּ אִיטִיס, אֲשֶׁר יְלָדַתְהוּ לְטֵירֵיאוֹס בַּעְלָהּ, וַתְּבַשְּׁלֵהוּ, וַתַּאֲכֵל מִבְּשָׂרוֹ לְבַעְלָהּ בְּמִשְׁתֵּה-חֲתֻנָּתוֹ עִם פִילוֹמֶלָה.

------------------
לֹא בְיַד אֵל וְלֹא בְיַד אָדָם מֵתוּ, כִּי אִם אִישׁ בְּיַד אָחִיו הֹרָגוּ.
וַיֵּרְדוּ אֶל שְׁאוֹל-תַּחְתִּיּוֹת, אֶל מְדוֹר-הָרְפָאִים טַרְטָרוֹס.
שָׁם הֵם קְשׁוּרִים בַּעֲבוֹתוֹת נְחָשִׁים חַיִּים אֶל עַמּוּד אֶחָד, גַּב מוּל גָּב; וּבְרֹאשׁ הָעַמּוּד יוֹשֶׁבֶת סְטִיכְּס, אֵלַת סְטִיכְּס הַנָּהָר, לְהַזְכָּרָה מָרָה כִּי לֹא קִיְּמוּ הַשְּׁבוּעוֹת אֲשֶׁר נִשְׁבְּעוּ בְּרָהְבָּם.
וְהֶרְמֶס מְסֻנְדַּל-הַכְּנָפַיִם יָצָא לְבַקֵּשׁ אֶת אָרֶס.

------------------
וּצְחוֹקוֹ וַעֲלִיצוּתוֹ שֶׁל הַיֶּלֶד, לְאָן הֵם הוֹלְכִים? אֶל הַשֶּׁמֶשׁ.
הָאֵם הַזֹּאת, אַחֲרֵי שֶׁקָּבְרָה אֶת הַגּוּף הַטָּהוֹר וְהַתָּמִים שֶׁל הַיֶּלֶד שֶׁלָּהּ, הִכִּירָה לַמָּחֳרָת בַּבֹּקֶר בְּצָהֳלַת-הַשֶּׁמֶשׁ אֶת חֶמְדַּת-הַצְּחוֹק שֶׁל יַלְדָּהּ.
מַעֲשֶׂה בְּיֶלֶד אֶחָד בְּהָרֵי נַפְתָּלִי שֶׁמֵּת בִּהְיוֹתוֹ קָטָן מְאֹד, עוֹד טֶרֶם לָמַד לְהִתְהַלֵּךְ.
וּלְאִמּוֹ הָיָה קוֹל שֶׁל זָהָב טָהוֹר.

------------------
עַל זֹאת, הוֹ חֲבִיבַי וַאֲהוּבַי, הִתְעַצֵּב הַפִּילוֹן אֶל לִבּוֹ וַיּאֹמַר בְּדַבְּרוֹ מִתּוֹךְ חָטְמוֹ, כָּכָה, “הַדַּנח לִי אַדָּה בַּכְאִיבֵּדִי”, (כְּלוֹמַר, “הַנַח לִי, אַתָּה מַכְאִיבֵנִי”).

------------------
אִלּוּ תִּכֵּן אַרְדִּיכָל אֶחָד אֶת כָּל מְקַרְצְפֵי-הַשְּׁחָקִים הַלָּלוּ, כִּי-אָז הָיָה עוֹשֶׂה כֻּלָּם תַּבְנִית אַחַת גֵּיאוֹמֶטְרִית, צַעֲצוּעַ אֶחָד. עַכְשָׁו, שֶׁהֵם גָּדְלוּ פֶּרַע, מִתּוֹךְ תַּחֲרוּת-בּוֹנִים וְתַאֲבוֹן-כֶּסֶף שֶׁל אִישׁ-אִישׁ מִבַּעֲלֵיהֶם – גַּג עָגֹל, גַּג כְּזָוִית צָרָה, גַּג עָשׂוּי מַדְרֵגוֹת, גַּג מֵעַל גַּג וְחֹד מֵעַל חֹד – הֲרֵי כְּהָרִים הֵם, מַחֲשֶׁבֶת-אֱלֹהַּ, סֵדֶר בְּתוֹךְ אִי-סֵדֶר, וַעֲרָפֶל יֵדָעֵם.

------------------
“רְאוּ!” – אָמְרָה רָחֵל אִמֵּנּוּ – “רְאוּ בְּשָׂרוֹ הַמָּחוּץ מִבַּעַד לְקִרְעֵי כֻּתָּנְתּוֹ! רְאוּ הַנְּקָבִים הָאֲדֻמִּים, הַמַּקִּיפִים אֶת שְׂעַר-רֹאשׁוֹ, כְּאִלּוּ הֶעֱמִיקוּ-שִׁלְּחוּ פִּרְחֵי-הַכְּלִיל שָׁרָשִׁים אַכְזָרִיִּים לִינוֹק מְזוֹנָם. ה' אֱלֹהִים, אֲשֶׁר חֲנַנְתָּהוּ אַדֶּרֶת וּכְלִיל, מָה הַמַּתָּנָה הַזֹּאת, נָתַתָּ לוֹ?!”
שְׂרִידֵי-עֲרָפֶל נָסוּ מִכִּסֵּא-הַכָּבוֹד. חֶמְלַת אֱלֹהִים הִקְרִינָה אֶת כָּל רַחֲבֵי-הָעֲדָנִים. וַיֹּאמֶר אֱלֹהִים: “הָבִיאוּ מַלְבּוּשֵׁי עֵדֶן!”

------------------
מִלְחֶמֶת הָאֵלִים אֶת הַטִּיטָנִים 
וַיִּקְרָא זֶאוּס לְמִלְחֶמֶת-אֵלִים נֶגֶד כּרוֹנוֹס אָבִיו וְהַטִּיטָנִים אֲשֶׁר עִמּוֹ.
וּכְרוֹנוֹס זָקֵן מֵעֲשׂוֹת מִלְחָמָה, עַל כֵּן מִנָּה אֶת אַטְלַס, עֲצוּם-הַגּוּף וּרְחַב-הַכְּתֵפַיִם, לְמַצְבִּיא לַטִּיטָנִים.
עֶשֶׂר שָׁנִים אָרְכָה הַמִּלְחָמָה בֵּין הָאֵלִים וּבֵין הַטִּיטָנִים, וּפַעַם גָּבַר הַצַּד הָאֶחָד וּפַעַם מִשְׁנֵהוּ.


------------------
בְּטוּבְךָ, עֲשֵׂה לִי שְׁתֵּי קֻבִּיּוֹת כָּאֵלֶּה זָהָב טָהוֹר, וּנְקֻדּוֹתֵיהֶן – כָּסֶף".
זֶאוּס וְסֶמֶּלֵי 
וַיֶּאֱהַב זֶאוּס אֶת סֶמֶּלֵי בַּת קַדְמוֹס, מֶלֶךְ תֶּבֶס – הוּא קַדְמוֹס זוֹרֵע שִׁנֵּי-הַדְּרָקוֹן אֲשֶׁר מֵהֶן צָמְחוּ גִּבּוֹרֵי-מִלְחָמָה, וְהוּא אֲשֶׁר הֵבִיא אֶת הָאָלֶף-בֵּית הָעִבְרִי-כְּנַעֲנִי אֶל מַמְלְכוֹת-יָוָן.
בִּדְמוּת רוֹעֵה-צֹאן מֵעַם-הָאָרֶץ, תַּחַת חֻפַּת עָנָן צַמְרִי סְפוּג אוֹר-לְבָנָה, בָּא זֶאוּס אֶל סֶמֱּלֵי, וַיִּקַּח אֶת לִבָּהּ בִּדְבָרִים טוֹבִים.

------------------
וְגַם הַצְּבִי חִבְּבָהוּ: הָיָה מְלַחֵךְ דִּשְׁאֵי-בְשָׂמִים מִיָּדוֹ וְנוֹתֵן לַנַּעַר לְעַטְּרֵהוּ בְזֵרֵי-פְּרָחִים, וּלְהֵאָבֵק עִמּוֹ, זְרוֹעַ נֶגֶד קֶרֶן, מִתּוֹךְ מִשְׂחָק.
פַּעַם יָצָא קִפָּרִיסוֹס לָצוּד צָיִד.
נִקְרָה לְפָנָיו צְבִי-שַׁעֲשׁוּעָיו, רוֹבֵץ בְּמִסְתּוֹר-שִׂיחִים כְּחוֹם הַצָּהֳרָיִם.
וַיַּחְשְׁבֵהוּ צְבִי-יְעָרוֹת רָגִיל, וַיִּזְרֹק בּוֹ רֹמַח וַיְמִיתֵהוּ.
וּבִרְאוֹת הַנַּעַר כִּי אֶת הַצְּבִי חֲבִיב-נַפְשׁוֹ, הַצְּבִי אֲשֶׁר הוּא קֹדֶשׁ לְאַפּוֹלוֹן, הָרַג, מֵאֵן הִנָּחֵם.

------------------
– עוֹד הָיֹה תִּהְיֶה שַׂחְיָן מְצֻיָּן – אָמַר אִטִּי-מוּצָק. – עַכְשָׁו, אִם תּוּכַל לְרוֹפֵף בְּמִדַּת-מָה אֶת רִקּוּעֵי גַבִּי, אֶרְאֶה מַה כֹּחִי בְּהִתְקַפְּלוּת. אוּלַי יִהְיֶה הַדָּבָר לְתוֹעֶלֶת. 
סוֹמֵר-דּוֹקֵר עָזַר לְהַחֲלִישׁ אֶת צְמִידוֹת הַרִקּוּעִים הַמַּתַּכְתִּיִּים שֶׁל הַגַּב; וּמִתּוֹךְ-כָּךְ, עַל יְדֵי כִּפּוּף וּמַאֲמָץ, הִצְלִיחַ אִטִּי-מוּצָק לְהִתְקַפֵּל בְּמִדָּה קְטַנְטֹנֶת. 

------------------
וְאַחֲרֵי זֹאת עוֹד חִבֵּב אֵל-הַיַּיִן לְשׁוֹטֵט בְּשָׂדוֹת וִיעָרוֹת, וּבְעִקְּבוֹתָיו עֲדַת סִילֶנִים וְסַטִּירִים, נִימְפוֹת וּדְרִיאַדּוֹת, וּבַחוּרִים וּבַחוּרוֹת, בַּחֲמַת-יֵינוֹ מִתְהוֹלְלִים וּמִשְׁתּוֹלְלִים.
אַךְ יֵשׁ אֲשֶׁר יִתְיַחֵד גַּם עִם שִׁכּוֹרֵי סוֹדוֹת-חָכְמָה וַהֲלוּמֵי תִּפְאֶרֶת-חָזוֹן.
שְׁמוֹת דִּיאוֹנִיסוֹס 

------------------
הַמְּכוֹנִית הַמְּבִיאָה אוֹתִי מִתֵּל-אָבִיב, לֹא בָּהּ אֶחֱזוֹר; הֶחָבֵר עָמוֹס – הוּא יִקָּחֵנִי בַּחֲזָרָה עַד בֵּיתִי. כֵּן הֻגַּד לִי בְּמַזְכִּירוּת הַקִּבּוּץ הָאַרְצִי עִם תְּחִלַּת-נְסִיעָה. לֹא זָכַרְתִּי מִן הֶחָבֵר עָמוֹס חוּץ מֵאֲשֶׁר חֻלְצָה כְּחֻלָּה וְשָׂפָם. הִתְחַלְתִּי מְבַקֵּשׁ אֶת הֶחָבֵר עָמוֹס. יֵש אָמְרוּ, רָאוּהוּ בַּחוּץ; יֵשׁ אָמְרוּ, רָאוּהוּ בַּחֲדַר-הָאֹכֶל; וְעוֹד אֶחָד אָמַר: עָמוֹס מֵעֵין-הַמִּפְרָץ? 
------------------
מַעֲשֶׂה בְּמֶלֶךְ וּמַלְכָּה, שֶׁהָיוּ לָהֶם שָׁלֹשׁ בָּנוֹת.
שְׁתֵּי הַבָּנוֹת הַגְּדוֹלוֹת הָיוּ יָפוֹת עַד-מְאֹד, וְהַשְּׁלִישִׁית – פְּסִיכֵי שְׁמָהּ – יָפְתָה לְמַעְלָה מִמַּה שֶּׁיָּכוֹל הַפֶּה לְהַגִּיד וּמִמַּה שֶּׁיָּכוֹל הַלֵּב לְהָכִיל.
הִתְחִילוּ בְּנֵי-אָדָם עוֹבְדִים אֶת פְּסִיכֵי כַּעֲבוֹד אֵלַת-הַחֲמוּדוֹת, אַפְרוֹדִיטֵי.

------------------
– כֵּן – אָמַר הָאִישׁ. – וְאוּלָם עַכְשָׁו עָלֵינוּ לָלֶכֶת בַּחֲזָרָה אֶל פֵּרָק, וְזוֹהִי דֶּרֶךְ יְגֵעָה בְּשַׁיִט. אִלּוּ חִכִּינוּ עַד שֶׁיֵּצֵא פַּאוּ-אַמָּה מִפּוּסַט-טַאסֶק וְיַגִּיעַ הַבָּיְתָה, הָיוּ הַמַּיִם נוֹשְׂאִים אוֹתָנוּ שָׁמָּה מֵאֲלֵיהֶם.
– עַצְלָן אַתָּה – אָמַר זְקַן-הָאַשָּׁפִים. – וּבְכֵן יִהְיוּ גַם צֶאֱצָאֶיךָ עֲצֵלִים. הֵם יִהְיוּ גְּדוֹלֵי-הָעַצְלָנִים שֶׁבָּעוֹלָם. הֵם יִקָּרְאוּ מַלֶזִים – הָעָם הֶעָצֵל; וְהוּא נָשָׂא אֶת אֶצְבָּעוֹ אֶל מוּל פְּנֵי הַלְּבָנָה וְאָמַר:

------------------
וַיֹּאמֶר אַפּוֹלוֹן: "לֹא יָמוּת הַנַּעַר אֲהוּבִי בְּלִי שֵׁם וּשְׁאֵרִית".
וַיְבָרֶךְ אַפּוֹלוֹן אֶת הַדָּם הַמֻּגָּר, וַיְהִי הַדָּם לַפֶּרַח, אֲשֶׁר בְּפִי הַיְּוָנִים הוּא קֹרָא הִיאַקִּינְטוֹס.
(וְהוּא לֹא הַיַּקִּינְטוֹן שֶׁלָּנוּ, כִּי אִם מִין אִירִיס גָּדוֹל, אַרְגְּמָנִי, אֲשֶׁר בִּפְטוּרָיו סִימָנִים כְּמוֹ הָאוֹתִיּוֹת הַיְּוָנִיּוֹת "אַאִי, אַאִי", כְּלוֹמַר: וַי, וַי! – וְכֵן צִיְּרַתְהוּ אַתֵּינֵי בְּרִקְמוֹתֶיהָ).

------------------
וּבַחֹרֶף – הָעֵצִים הַמֻּשְׁלָגִים: כִּפּוֹת עֲגֻלּוֹת, מִגְבָּעוֹת מְרֻבָּעוֹת, מִצְנָפוֹת מְחֻדָּדוֹת – לֹבֶן, טֹהַר וְצַחְצָחוֹת, שַׁעֲשׁוּעִים לְנָגְהֵי שֶׁמֶשׁ. אַךְ חַס לִי מֵהִסְתַּכֵּל רַב-מִדַּי, כִּי שְׁמִירַת הַדֶּרֶךְ עָלָי.
"הֲגַם שֶׁחָמֵשׁ שָׁנִים לִי בִּמְלָאכָה זוֹ, עֲדַיִן אֲנִי כְּטִירוֹן לִרְתֵת וּזְהִירוּת. נֶהָג מְנֻסֶּה, כְּשֶׁהוּא מַגִּיעַ לְפַסֵּי רַכֶּבֶת, מָה הוּא עוֹשֶׂה? 
------------------
– צָב אֵינוֹ יָכוֹל לְהִתְקַפֵּל – הוֹסִיפָה וְאָמְרָה אִמָּא יָגוּאָר כַּמָּה וְכַמָּה פְּעָמִים, בְּנַעַנְעָהּ זְנָבָהּ בְּחֵן. – הוּא רַק מַכְנִיס אֶת רֹאשׁוֹ וְאֶת רַגְלָיו אֶל תּוֹךְ קְלִפָּתוֹ. בְּזֹאת תֵּדַע אֶת הַצָּב. 
– זוֹ הַזְּקֵנָה אֵינָהּ חֲבִיבָה עָלַי כְּלָל וְעִקָּר – אָמַר הַצָּב הָאִטִּי-הַמּוּצָק. – אֲפִילּוּ הַיָּגוּאָר רַב-הַגְּוָנִים לֹא יוּכַל לִשְׁכֹּחַ אֶת הַהוֹרָאוֹת הַלָּלוּ. חֲבָל-חֲבָל שֶׁאֵינְךָ יוֹדֵעַ לִשְׂחוֹת, קִפּוֹד סוֹמֵר-דּוֹקֵר. 

------------------
מַדְרִיךְ אֶת-נַפְשׁוֹ מְנוּחָה.
וּבָזֶה הָיוּ פְשָׁט, רֶמֶז, דְּרוּשׁ וָסוֹד.
כִּי מִקֵּץ חֲמִשָּׁה שָׁבוּעוֹת הָיָה חַמְסִין לְחוֹף יַם-סוּף, וְכָל הַיְּצוּרִים הִתְפַּשְּׁטוּ כָּל הַמַּלְבּוּשִׁים שֶׁהָיוּ לוֹבְשִׁים לִבְשָׂרָם. הַפַּרְסִי הֵסִיר אֶת כּוֹבָעוֹ מֵעַל רֹאשׁוֹ; וְהַקַּרְנָף פָּשַׁט אֶת עוֹרוֹ וְנָשָׂא אוֹתוֹ עַל שִׁכְמוֹ, בְּרִדְתּוֹ אֶל הַחוֹף לִרְחֹץ בַּמָּיִם. 
------------------
וּבִשְׁטוֹחַ אֵאוֹס, אֵלַת-הַשַּׁחַר, שְׁטִיחֵי-וֶרֶד בָּרָקִיעַ לִקְרַאת בּוֹא מִרְכֶּבֶת-הֶלְיוֹס, כְּבָר אָץ מִידַס אֶל בֵּיתוֹ, וּבְיָדוֹ קְלִפַּת-הַדְּלַעַת, מְלֵאַת מַיִם מִמֵּי-הַנָּהָר.
וַיָּבוֹא, וַיַּז מִן הַמַּיִם עַל קוֹרוֹת-בֵּיתוֹ, וַיָּשׁוּבוּ וְיִּהְיוּ אַלּוֹן.

------------------
תִּרַחַצְנָה הַגְּבִירוֹת מִבְּנוֹת תְּקוּפַת הָאֶבֶן הַחֲדָשָׁה אֶת הַטִּיט מִשַּׂעֲרוֹתָיו שֶׁל הַזָּר!
– אֲנִי אֶשְׂמַח אָז מְאֹד, – אָמְרָה טָפִי, – כִּי, אַחֲרֵי כְּכַלּוֹת הַכֹּל, הִנֵּה הֵבֵאתֶם הֵנָּה אֶת כָּל הַחֲנִיתוֹת אֲשֶׁר בְּשֵׁבֶט טֶגּוּמֵי.
רַק אֶת חֲנִית-אַבָּא שְׁחוֹרַת-הַנִּצָּב שְׁכַחְתֶּם!

------------------
לְבַדוֹ הִתְהַלֵּךְ, וְכָל הַמְּקוֹמוֹת הָיוּ שָׁוִים בְּעֵינָיו.
מוּבָן מֵאֵלָיו, שֶׁגַּם הָאָדָם הָיָה פֶּרֶא, פֶּרֶא בִמְאֹד-מְאֹד.
וְלֹא הָיָה אִיש-בַּיִת אַף כָּלְשֶׁהוּ עַד שֶׁפָּגַע בָּאִשָׁה.
וְהִיא אָמְרָה שֶׁאֵין זֶה לְפִי רוּחָהּ שֶׁיִּחְיֶה כְּפֶּרֶא-אָדָם.

------------------
וְלֹא הָיְתָה הַכְרָעָה אִם שָׁפַר הַפָּר אֲשֶׁר לַאֲרַכְנֵי מִן הַצְּבִי אֲשֶׁר לְאַתֵּינֵי, וְאִם עָדַף יְפִי הַדָּם הַנִּקְוֶה לְמוֹ פֶּרַח בְּרִקְמַת אַתֵּינֵי מִיפִי גַלֵּי-הַיָּם, נוֹשְׁקֵי הַחוֹלוֹת מִזֶּה וְהַשַּׁחַק מִזֶּה אֲשֶׁר יְדֵי אֲרַכְנֵי אֲרָגוּם.
וַתַּעַשׂ אֲרַכְנֵי יְרִיעָה נִרְחֶבֶת, אָרוֹג וְרָקוֹם סִפּוּר-סִפּוּרִים, וּתְמוּנַת-הַתָּוֶךְ בַּיְּרִיעָה – תִּשְׁזֹרֶת קוֹרוֹת הַפָּרָה יוֹ:
סִפּוּר-סִפּוּרִים וְעִקָּרוֹ – קוֹרוֹת הַפָּרָה יוֹ: מַעֲשֵׂה יְדֵי אֲרַכְנֵי

------------------
לִפְנֵי יָמִים רַבִּים וּמְרֻבִּים הָיָה אִישׁ בֶּן תְּקוּפַת הָאֶבֶן הַחֲדָשָׁה.
וְהוּא הָיָה לֹא יוּטִי וְלֹא אַנְגְּלִי וְלֹא דְרַוִידִי, כִּי אִם אֶפְשָׁר הָיָה לוֹ לִהְיוֹת לְפָחוֹת אֶחָד מֵאֵלֶּה, וְאוּלָם אֵין זֶה מֵעִנְיָנֵנוּ.
הוּא הָיָה אָדָם קַדְמוֹנִי, וְחַי בִמְעָרָה, וּמַלְבּוּשָׁיו הָיוּ מְעַטִּים מְאֹד, וְהוּא לֹא יָכוֹל לֹא לִקְרוֹא וְלֹא לִכְתּוֹב, וְלֹא הָיָה לוֹ שׁוּם רָצוֹן לְכָךְ, וְחוּץ מֵעִתּוֹת-רָעָב, הָיָה שָׂמֵחַ.

------------------
אַךְ שְׁתֵּי הָאֲחָיוֹת לֹא הִקְשִׁיבוּ לַמַּנְגִּינוֹת, כִּי-אִם הִרְבּוּ שׂוֹחֵחַ וּשְׁאוֹל וַחֲקוֹר; אֲבָל דָּבָר בָּרוּר מִפִּי פְּסִיכֵי לֹא הִצִּילוּ.
וַתַּעֲמֹס לָהֶן פְּסִיכֵי מַתְּנוֹת-יְקָר לָרֹב, וַתְּלַוֶּה אוֹתָן לְדַרְכָּן.
וְעִם פְּרֵדָה, חָתְכוּ אֹמֶר לְהִפָּגֵשׁ יַחַד גַּם לַמָּחֳרָת.
וְזֶפִירוֹס בָּא בְּטִיסָה וְהֶעֱלָה אֶת הָאוֹרְחוֹת אֶל רֹאשׁ-הַכֵּף.

------------------
וַיֹּאמֶר דִּיאוֹנִיסוֹס: הֲלֹא זֵה מִתְפַּשֵּׁט בְּכָל אֵיבָרַי – שִׁיקּוּי-אֵשׁ, תַּבְעֵרַת-תַּעֲנוּג, מַאֲכֹלֶת-מֶתֶק, וְאֶל מֹחִי יִשְׁלַח עֲשַׁן-עֲדָנִים.
וַיֹּאמֶר סִילֶנוֹס: "יַיִן הוּא, וְדַע כִּי מִעוּטוֹ מְרוֹנֵן וְרִבּוּיוֹ הוֹמֵם, וּפִקְחִים יִמְהָלוּהוּ בְמַיִם, וְהַשּׁוֹתֶה אוֹתוֹ בִּלְתִּי-מָהוּל מִשְׁתַּטֶּה.

------------------
קֹדֶם הִתְחִילוּ הַשָּׁמַיִם מִשְׁתַּעַשְׁעִים בְּמַרְאוֹת צְפוֹנִיִּים: סִרְטֵי-עֲנָנִים, סוּדָרִים, רַפְסוֹדוֹת וּסְפִינוֹת שֶׁל עֲנָנִים; וְהַשְּׁקִיעוֹת, תַּחַת חָלְפָן כְּהֶרֶף-עַיִן כְּמִשְׁפָּטָן פֹּה, הִתְחִילוּ מַשְׁהוֹת עַצְמָן מִתּוֹךְ בִּדּוּר שַׂעֲרוֹת-זְעַפְרָן וּפְרִימַת טַלִּיתוֹת וְרֻדּוֹת. וּפַעַם, בְּבֹקֶר אֶחָד, תַּחַת הַצְהֵל הַשֶּׁמֶשׁ מִגְרְשֵׁי-הָאָבָק בִּזְהָבוֹ, הִנֵּה לֹא מָשׁ מִמַּעֲטֵה עַרְפִלֵּי-שָׁחַר. 
------------------
אִלּוּ הָיִיתִי אֶחָד קָדוֹשׁ כְּבּוּדְהַא אוֹ פְרַנְצִיסְקוֹ, כִּי-אָז הָיִיתִי מַכְנִיס אֶת הַכֶּלֶב אֶל בֵּיתִי, מְחַמְּמוֹ בְּחֵיקִי, מַשְׁקֵהוּ וּמֵיטִיב עִמּוֹ.
חַיֵּיכֶם שֶׁלֹא הָיִיתִי נִזּוֹק.
וְאוּלָם רָחוֹק אֲנִי מִלִּהְיוֹת קָדוֹשׁ, וְדָאַגְתִּי קוֹדֶם-כֹּל לְעַצְמִי וְלִילָדָי.
טִלְפַּנְתִּי לַאֲגֻדַּת צַעַר-בַּעֲלֵי-חַיִּים שֶׁיָּבוֹאוּ וְיִקְחוּ אוֹתוֹ.
אָמְרוּ לִי מִן הָאֲגֻדָּה: “קָשְׁרֵהוּ עַד שֶׁנָּבוֹא”.

------------------
– בֹּשְׁתִּי וְנִכְלַמְתִּי! הָשֵׁב לִי אֶת קְלִפָּתִי הַקָּשָׁה וְאֶחֱזֹר אֶל פּוּסַט-טַאסֶק, וַאֲנִי אָזוּז וְאֵצֵא רַק פַּעַם אַחַת בַּיּוֹם וּפַעַם אַחַת בַּלַּיְלָה לְבַקֵּשׁ מְזוֹנוֹתַי.
וַיֹּאמֶר זְקַן-הָאַשָּׁפִים:
– לֹא פַּאוּ-אַמָּה. לֹא אַחֲזִיר לְךָ אֶת קְלִפָּתְךָ, שֶׁכֵּן תִּגְדַּל, תֶּחֱזַק וְתִתְגָּאֶה, וְאוּלַי תִּשְׁכַּח הַבְטָחָתְךָ, וְתַחֲזֹר לְשַׂחֵק עִם הַיָּם.

------------------
וְאֶת בְּרָכָה שָׁאַלְתִּי, אֵיךְ הִיא מִדַּבֶּרֶת עִם הָעַרְבִים. הִגִּידָה לִי שֶׁהִיא יְלִידַת טְבֶרְיָה; דּוֹר רְבִיעִי הִיא בָּאָרֶץ, וְהִיא סָפְגָה עַרְבִית מִיַּלְדוּתָהּ, וְגַם אִידִישׁ הִיא יוֹדָעַת…
זִמְרָה בְּצִבּוּר
נִתְיַשְּׁבוּ בְּסָמוּךְ לִי שְׁנֵי בַּחוּרִים, אֶחָד לְבַנְבַּן וְאֶחָד שְׁחַרְחַר, וְהֵם פָּצְחוּ שִׁיר לְתֻמָּם, אַךְ בְּקוֹל וּבְהִתְלַהֲבוּת. לֹא עָבְרוּ רְגָעִים מֻעָטִים, וְהֵם נַעֲשׂוּ מֶרְכָּז לְמַקְהֵלָה מְאֻלְתֶּרֶת. עָבַר תּוֹר הָרִקּוּדִים וּבָא תוֹר הַזִּמְרָה. 
------------------
– פַּיָה קוּן – אָמַר זְקַן-הָאַשָּׁפִים, וְהוּא נָשַׁף עַל הַחֶלְקָה הַחֲשׂוּפָה אֲשֶׁר שָׁם אָכְלָה הַפָּרָה וְעַל הַמָּקוֹם שֶׁשָּׂם כָּרְעָה, וְהַחֶלְקָה הָאַחַת הָיְתָה לְמִדְבַּר-הֹדּוּ הֶעָצוּם, וּמְקוֹם שִׁבְתָּהּ הָיָה לְמִדְבַּר-סַהֲרָה, אֶת אֵלֶּה תוּכְלוּ לִרְאוֹת בַּמַּפּוֹת.
הוּא הָלַךְ מַעֲרָבָה, וּמָצָא אֶת כָּל מַה שֶּׁיֵּשׁ מִסּוּג-הַבּוֹנֶה כְּשֶׁהוּא בּוֹנֶה סֶכֶר-בּוֹנִים עַל שֶׁפֶךְ נְהָרוֹת עֲצוּמִים הַמּוּכָנִים לוֹ.
– קוּן? – שָׁאַל כָּל מַה שֶּׁיֵּשׁ מִסּוּג-הַבּוֹנֶה.

------------------
אוֹלִימְפּוֹס הָהָר וְאוֹלִימְפּוּס שֶׁל-מַעְלָה 
בָּרִאשׁוֹנָה הִסְתַּפְּקוּ הָאֵלִים בְּנָוֶה בְּפִסְגַּת הַר-אוֹלִימְפּוֹס, עֲטוּרַת-הָעֲנָנִים.
וַיְהִי אַחֲרֵי אֲשֶׁר אָמְצוּ הָאֵלִים וְשָׂגְבוּ, בָּנוּ לָהֶם אוֹלִימְפּוֹס שֶׁל-מַעְלָה בַּשָּׁמַיִם הַבְּהִירִים, לְגֹבַהּ רַב מֵעַל עַנְנֵי-הָעֲרָפֶל.

------------------
וְכַאֲשֶׁר גָּדַל דִּיאוֹנִיסוֹס וַיְהִי לְנַעַר, הִתְחִיל מְשׁוֹטֵט בְּכָרִים וּבִיעָרוֹת.
וְשָׁם בַּיְּעָרוֹת מָצָא לוֹ מוֹרֶה וְיָדִיד, סִילֶן זָקֵן אֶחָד, אִישׁ אֲשֶׁר זְנָבוֹ זְנַב-סוּס, רַעְמַת סוּס לְעָרְפּוֹ, וְאָזְנָיו זְקוּפוֹת כְּמוֹ שֶׁל סוּס; סִילֶנוֹס שְׁמוֹ.

------------------
בָּתֵּי-הַמְּגוּרִים הַגְּבוֹהִים, עִם מַדְרֵגוֹת הַמּוֹלִיכוֹת אֶל הַקּוֹמָה הַשְּׁנִיָּה מִבַּחוּץ, לֹא כְּדֵי לְשַׁוּוֹת לַקִּבּוּץ מַרְאֶה עִירוֹנִי בָּאוּ, אֶלָּא מִשּׁוּם קֹטֶן שֶׁטַח-הַבְּנִיָּה פֹּה עַל הַפִּסְגָּה הַמְּעֻגֶּלֶת.

------------------
רַק בְּפִנָּה אַחַת עָמַד שֻׁלְחָן מְאֻבָּק, וְעָלָיו סֵפֶר קָטָן, מְמֻרְטַט-כְּרִיכָה וּצְהֹב-גְּוִילִים.
וְנִפְקְחוּ עֵינַי לִרְאוֹת כִּי קַוֵּי-זֹהַר יוֹצְאִים מִן הַסֵּפֶר הַקָּטָן הַהוּא, וְהֵם מְמַלְאִים אֶת כָּל חֲלַל-הַסֻּכָּה, מְקַשְּׁרִים אֶת קְרָשֶׁיהָ וְדָפְנוֹתֶיהָ הָרוֹפְפִים, וְהֵם חוֹדְרִים מִבַּעַד לִכְתָלֶיהָ וְנֶאֱרָגִים לְחֻפַּת-כָּבוֹד מִמַּעַל לָהּ וּבְמַקִּיף לָהּ – עָנָן בַּיּוֹם וְאֵשׁ בַּלָּיְלָה.
וְזֶה סוֹד שִׁמּוּרָה.

------------------
וַתִּתְגַּל הָאֵלָה דֵימֶטֶר לִפְנֵי הַמַּלְכָּה מֶטַנֵּירָה בְּכָל הוֹד-תִּפְאַרְתָּהּ: זֵר-שִׁבֳּלִים לְמִצְחָהּ, זִיו-גּוּפָהּ חוֹדֵר בְּעַד רִקְמוֹת-חֲלוּקָהּ וּמֵאִיר עַל סְבִיבוֹתֶיהָ, וּמִן הָרְקָמוֹת נוֹדֵף בֹּשֶׂם כְּרֵיחַ שְׂדוֹת-בָּר, וּכְנֹגַהּ-בְּרָקִים גּוֹלְשׁוֹת שַׂעֲרוֹת-רֹאשָׁהּ זָהָב עַל עָרְפָּהּ.
וַתִּתְחַלְחַל הַמַּלְכָּה וַתִּתְעַלֵּף, שָׁמוֹט אֶת הַיֶּלֶד מִיָּדֶיהָ עַל הָרִצְפָה.

------------------
מִבֵּין הַקָּהָל, מִמְּקוֹמוֹתֵיהֶם בְּסָמוּךְ לַבָּמָה, נִקְרְאוּ נִכְבַּדֵּי-הַשּׁוֹפְטִים שֶׁל קוֹרִינְתְּ. עַד-מְהֵרָה הָיְתָה בָּמַת-הַחִזָּיוֹן לְבֵית-מִשְׁפָּט. כֵּן הִכָּה עוֹף-הַשָּׁמַיִם אֶת הַפּוֹשְׁעִים וְהִפִּילָם אֶל עָנְשָׁם. מִלְאוּ הָעֲגוּרִים אֶת שְׁלִיחוּתָם אֲשֶׁר הוּשְׁתָה עֲלֵיהֶם מֵאֵת הַמְּשׁוֹרֵר הַגּוֹוֵעַ.
------------------
נַעֲקֹף אֶת מַזָּלוֹ, וְנַעֲשֶׂנּוּ סוֹחֵר'.
וְעַתָּה, הֶרְמֶס בְּנִי, עֲלֵה אֶל אוֹלִימְפּוֹס, וְקַבֵּל מִיַּד זֶאוּס אֶת אוֹתוֹת-מִשְׂרָתֶךָ".
סִימָנֵי-הֶרְמֶס 
וַיַּעַל הֶרְמֶס אֶל אוֹלִימְפּוֹס.
וְזֶאוּס, בְּמַעֲמַד-הָאֵלִים יַחְדָּו, נָתַן לִצְעִיר-בָּנָיו מַטֵּה-שַׁגְרִיר אֲשֶׁר שְׁנֵי נְחָשִׁים חַיִּים מִתְפַּתְּלִים תָּדִיר סְבִיבוֹ, כּוֹבַע-נְחֹשֶת אֲשֶׁר זוּג כְּנָפַיִם לוֹ מִיָּמִין וּמִשְּׂמֹאל, וְסַנְדְּלֵי-זָהָב מְכֻנָּפִים.

------------------
זוּג עֲנָקֵי-עֲנָנִים פִּלְדִּיִּים, אֶחָד שָׁטוּחַ, בַּעַל-זְרוֹעוֹת וְאֶחָד מְנֻפַּח הַכָּרֵס הָאֲרֻכָּה, קְרוֹבִים לְהִתְנַגֵּשׁ רֹאשׁ-אֶל-רֹאשׁ, כִּתְמָנוּן עִם כְּרִישׁ עֲרוּכִים לַקְּרָב; וּמֵאֲחוֹרֵיהֶם זֵרֵי-כּוֹכָבִים וְזִרְדֵי-כּוֹכָבִים בְּשַׁלְוָה יָהֵלּוּ.
וְכוֹכָבִים אֵין עוֹד

------------------
א) אֵין דּוֹחִים שֵׁם עַתִּיק שֶׁנִּשְׁתַּמֵּר מִפְּנֵי שֵׁם חָדָשׁ.
ב) מַקְפִּידִים עַל-יְפִי הַצִּלְצוּל. הַיָּפֶה אֵינוֹ דַוְקָא הֶחָלָק אוֹ הַמְּלִיצִי אוֹ אֲפִלּוּ הַקָּצָר, אֶלָּא שֶׁכָּזֶה הַמִּתְגַּלְגֵּל בַּפִּיּוֹת בַּהֲנָאָה. אֹרֶךְ כְּשֶׁהוּא לְעַצְמוֹ אֵינוֹ מוּם, וּבִלְבַד שֶׁיְּהֵא הַצֵּרוּף הָאָרֹךְ טְעִים-הֲבָרוֹת וְקָלִיט בָּאֹזֶן.
ג) מְכַבְּדִים אֶת שְׁכִינַת-הַמָּקוֹם. כָּל מָקוֹם יֵשׁ-לוֹ שְׁכִינָה שֶׁלּוֹ, וְהִיא תוֹבַעַת שֵׁם הַהוֹלֵם אוֹתָהּ.

------------------
וַתַּעֲבֹר הַנַּעֲרָה מֵאוּלָם אֶל אוּלָם וּמֵחֶדֶר אֶל חֶדֶר, וּבַכֹּל רָאֲתָה אוֹתָהּ תִּפְאֶרֶת-הָעֹשֶׁר, כִּי קִירוֹת חֶדֶר אֶחָד הָיוּ בְנוּיוֹת לְבֵנִים שֶׁל זָהָב טָהוֹר, וְכָתְלֵי אַכְסַדְרָה אַחַת הָיוּ עֲדוּיֵי טַפִּיטִים מְרֻקָּמִים, מְסַפְּרֵי עֲלִילוֹת אֵלִים וּמִלְחֲמוֹתֵיהֶם עִם אֵיתָנִים וּדְרָקוֹנִים, וְכָל הָאוּלַמִּים וְהַחֲדָרִים וְהָאַכְסַדְרוֹת וְהַגְּזוּזְטְרָאוֹת מוּאָרִים בְּאוֹר גָּנוּז, אֲשֶׁר מְקוֹרוֹ נֶעְלָם.

------------------
וּפַעַם הִכְּתָה אֶת הַסֻּכָּה רוּחַ-סוּפָה, קָשָׁה מִכֹּל אֲשֶׁר הָיְתָה מֵעוֹלָמִים, וּפְרָצוּהָ וְחִלְּלוּהָ חַיּוֹת רָעוֹת; וּבְכָל זֹאת עָמָדָה.
עוֹד אֲנִי תָּמֵהַּ עַל הַשַּׁמּוֹת שֶׁעָשׂוּ בָּהּ רוּחוֹת וְחַיּוֹת רָעוֹת, וְהִנֵּה אֲנִי רוֹאֶה צְעִירִים וּצְעִירוֹת (וְהֵם עֲדִינֵי-מַרְאֶה, וּפְנֵיהֶם – עֹז בַּל-יִסּוֹג) נִכְנָסִים לְתוֹכָהּ, וְהֵם פּותְחִים הַסֵּפֶר וּמְגָרְדִים וְעוֹקְרִים מִמֶּנּוּ אוֹתִיּוֹת וְתֵבוֹת וּפְסוּקִים.

------------------
לֹא אָרְכוּ הָרְגָעִים, וּכְבָר כַּמָּה מֵהֶם קוֹפְצִים לְתוֹךְ “הָעֲגָלָה” מֵאָחוֹר; בֵּינֵיהֶם בַּת-שִׂיחָתִי מֵאֶמֶשׁ, בְּרָכָה, וְשָׂמַחְתִּי לְקַדְּמָהּ לְשָׁלוֹם, כִּי בַּלַּיְלָה הַקּוֹדֵם לֹא הִסְפַּקְתִּי לְבָרֵךְ אוֹתָהּ בְּשֵׁנָה נְעִימָה. אָמְרָה לִי בְּרָכָה כִּי הִיא יוֹרֶדֶת אֶל אֵלוֹן, כִּי שָׁם הִיא עוֹבֶדֶת הַיּוֹם.
יָשַׁב הֶחָבֵר-הַנֶּהָג אֶל הַהֶגֶה, הִרְעִישׁ אֶת קְרָבֵי-הַמְּכוֹנִית, וְתָקַע בַּחֲצוֹצַרְתָּהּ לִקְרוֹא לִמְפַגְּרִים; בָּאוּ בְּרִיצָה עוֹד אֲחָדִים.

------------------
הוֹי אֲהוּבִי, אֲשֶׁר תַּלְתַּלֶּיךָ מוֹר וְרָאשֵׁי-בְשָׂמִים, לְחָיֶיךָ רַכּוֹת וַחֲלָקוֹת כִּלְחָיַי, וְלִבְּךָ כֹּה יוֹקֵד מֵאַהֲבָה – מָה אֶתְאַוֶּה לִרְאוֹת יַלְדֵּנוּ, וּמִתָּאֳרוֹ אֶחֱזֶה תָּאָרְךָ וְזִיו-פָּנֶיךָ.
אִם אֲהַבְתַּנִי, אַל תִּתֵּן נַפְשִׁי לְעָגְמָה, כִּי תִמְנַע מִמֶּנִּי פְּגִישָׁה עִם אַחְיוֹתָי".
וַתִּלְפֹּת צַוָּארוֹ בִּזְרוֹעוֹתֶיהָ, וְכָל מָתְקָהּ עֲבָרָהוּ, וַיִּכָּנַע לָהּ כְּבָרִאשׁוֹנָה.

------------------
אוּלַי מַצָּע וַהֲכָנָה הֵם לְמִשְׁטָר שְׁלִישִׁי – מִשְׁטָר שֶׁל אַחֲרָיוּת הֲדָדִית וְאַהֲבָה הֲדָדִית בֵּין כָּל הַיְּצוּרִים, שֶׁל רִכּוּז כָּל הָעוֹלָם כֻּלּוֹ כְּמוֹ עַיִן אַחַת עַל כָּל פְּרָט וּפְרָט שֶׁבּוֹ – מִשְׁטָר שֶׁל יְמוֹת הַמָּשִׁיחַ?
------------------
– פַּיהָ קוּן – אָמַר זְקַן-הָאַשָּׁפִים, וְהוּא צָחַק, וְכִבֵּד אוֹתוֹ בִּבְרָכָה; וְהַקָּטָן פַּאוּ-אַמָּה זָחַל וְקָפַץ מֵעֵבֶר לְצַד-הַדּוּגִית אֶל תּוֹךְ הַמַּיִם; כָּל-כָּךְ זָעִיר הָיָה עַד שֶׁיָּכֹל לְהִסְתַּתֵּר בְּצֵל עָלֶה יָבֵשׁ בַּיַּבָּשָׁה אוֹ בְּתוֹךְ קְלִפָּה רֵיקָה בְּתַחְתִּית הַיָּם.
– הַאִם הָיָה זֶה עָשׂוּי כַּהֹגֶן? – שָׁאַל זְקַן-הָאַשָּׁפִים.

------------------
וּכְרֶדֶת הַמָּטָר הַמּוּזָר אָרְצָה, כֵּן טֹהֲרוּ וְאוֹרוּ פְּנֵי-הַשָּׁמָיִם. אָז יָדְעוּ הָאֲנָשִׁים מָה הַמָּוֶת הַזֶּה, וַיַּכִּירוּ אוֹתוֹ כִּי הָאַרְבֶּה הוּא, אֲשֶׁר בָּא לָשֹׁד אֶת גְּמוּל כָּל עִצְּבוֹנָם הָרַב וּלְהַרְעִיבָם, אוֹתָם וְאֶת טַפָּם, עַד בְּלִי שָׂרִיד לָהֶם. וַיִּפְּלוּ כְּאִישׁ אֶחָד עַל בִּרְכֵּיהֶם, וַיִּצְעֲקוּ קוֹל גָּדוֹל לֵאלֹהִים, וַיִּתְוַדּוּ עַל חַטֹּאתֵיהֶם, וְשָׁפוֹךְ הַרְבֵּה דְמָעוֹת.

------------------
וְיֶשְׁנָם הַסִּילֵנִים, הוֹלְכֵי עַל שְׁתַּיִם, אֲשֶׁר זְנַב-סוּס לָהֶם, כַּף-רַגְלָם – פַּרְסַת-סוּס בִּלְתִי-שְׁסוּעָה, וְרַעְמַת-סוּס שוֹטֶפֶת עַל עָרְפָּם.
וְיֶשְׁנָם הַסַּטִּירִים, שׁוֹסְעֵי-פַּרְסָה כִּשְׂעִירֵי-עִזִּים, וְעֵינֵי-שְׂעִירִים עֵינֵיהֶם.
וְיֶשְׁנָן הַדְּרִיאַדּוֹת, שׁוֹכְנוֹת עֲצֵי-הַיַּעַר, אִשָּׁה-אִשָּׁה כִּימֵי הָעֵץ שֶׁלָּה יָמֶיהָ; וּבָהֶן הַהַמַּדְרִיאַדּוֹת, אֲשֶׁר חַיֵּיהֶן צְמוּדִים לְחַיֵּי-אַלּוֹנִים..."
רַעְיוֹן-הָאָדָם אֲשֵׁר לִפְרוֹמֶתֵּיאוֹס 

------------------
וּבְטֶרֶם הִפָּצַע וְהָחְלֵשׁ אוּרָנוֹס בְּיַד כְּרוֹנוֹס בְּנוֹ, יָלְדָה גֵיאָה לְאוּרָנוֹס, מִלְבַד הַטִּיטָנִים וְהַטִּיטָנִיּוֹת – אֵיתָנֵי קְדוּמִים, אֶת שְׁלֹשֶׁת הַקִּיקְלוֹפִּים, הֵם אֲבוֹת גֶּזַע-עֲנָקִים, אֲשֶׁר גַּלְגַּל-עַיִן אֶחָד גָּדוֹל בְּמִצְחָם, אַף יְצוּרִים בַּעֲלֵי אֶלֶף עֵינַיִם, וְעוֹד אֵימִים וּמִפְלָצוֹת אֵין-מִסְפָּר.
כְּלִיאַת יְצוּרֵי הַחֲרָדוֹת 

------------------
בֹּקֶר בָּהִיר אֶחָד, בְּאֶמְצַע מַחֲזוֹר שִׁוּוּי-הַלֵּילוֹת-וְהַיָּמִים, שָׁאַל פִּילוֹן, זֶה שֶׁהוּא סַקְרָנִי בִּמְאֹד מְאֹד, שְׁאֵלָה נָאָה וַחֲדָשָׁה בְּתַכְלִית הַחִדּוּשׁ. הוּא שָׁאַל: “מַה יֹּאכַל הַתַּנִּין לִסְעֻדַּת צַהֳרַיִם שֶׁלּוֹ?” אָמְרוּ לוֹ כָּל הַבְּרִיוֹת, “הַס!” בְּקוֹל גָּדוֹל וְנוֹרָא, וְהֵם הִלְקוּהוּ מִיַּד וּבְכַוָּנָה וּבְאֵין הַפְסֵק וּלְשָׁעָה מְרֻבָּה.

------------------
וּמַרְסִיאַס, אֲשֶׁר בִּכְלָל לֹא יָדַע שׁוֹרֵר כְּמוֹ לֹא יָדַע נַגֵּן (וְרַק בְּכֹחַ אַתֵּינֵי אֲשֶׁר בֶּחָלִיל הִשְׁמִיעַ מַנְגִּינוֹת), עָמַד נָבוֹךְ וּמְבֻיָּשׁ.
וַיִּפְסֹק טְמוֹלוֹס כִּי לְאַפּוֹלוֹן הַנִּצָּחוֹן.
וְהַמֶּלֶךְ מִידַס, אֲשֶׁר קָרָה מִקְרֵהוּ לַעֲבוֹר שָׁמָּה, כְּשָׁמְעוֹ אֶת מַנְגִּינוֹת-הַתִּפְאֶרֶת הַמְּפַכּוֹת מִן הֶחָלִיל וְהַמִּתְפָּעֲמוֹת מִן הַנֵּבֶל, נֶחְבָּא בְּשׂוֹךְ-שִׂיחִים וַיַּקְשֵׁב.

------------------
וְסִמָּן טוֹב הוּא לִי, כִּי בְיוֹם פְּטִירַת אָבִי שָׁלַח לִי אֱלֹהִים תַּלְמִיד-חָכָם לֶאֱרוֹחַ אִתִּי.
כִּי בְדַבְּרְךָ אֶת דְבָרֶיךָ, לָמַדְתִּי קַל-וָחֹמֶר עָלֶיךָ: וּמַה בְּתוֹרָתָם, שֶׁאֵינָהּ שֶׁלְּךָ, אַתָּה כָּל-כַּךְ בָּקִי, בְּתוֹרַת מֹשֶׁה, שֶׁהִיא שֶׁלְּךָ, עַל אַחַת כַּמָּה וְכַמָּה!”

------------------
מְשׁוֹרְרֵי-הַמְּדִינָה, אֲנִי מַפְצִיר בָּכֶם: אַל תַּשְׁמִיעוּנוּ מִזְמוֹרֵי-קִינָה עַל גִּשְׁמֵי סְתָו בּוֹכִים, וְעָלִים נוֹשְׁרִים בְּשַׁלֶּכֶת, וְצִפֳּרִים מִתְקַבְּצוֹת לִבְרוֹחַ. הַשְׁכַחְתֶּם כִּי כָּאן לֹא הַכְּפוֹר הוּא רֹאשׁ-אוֹיְבָם שֶׁל הַצְּמָחִים כִּי-אִם הַחֹרֶב? וּמַה יִּצְהֲלוּ בְּנֵי-עֵשֶׂב וְשִׂיחִים-וְאִילָנוֹת לִקְרַאת הַמָּטָר הַדּוֹפֵק בָּהֶם: אֵיךְ הַשָּׂרָךְ פּוֹשֵׁט זְרוֹעוֹת רְחָבוֹת לְקַבֵּל אֶת רַב-טוּבוֹ, וְהַתִּמוֹרָה כֻּלָּהּ רְעָדָה בְּהִתְרַפְּקוּת עָלָיו!

------------------
וַיְקַצֵּץ אֶת רִקּוּעַ-הַזָּהָב חוּטִים-חוּטִים, וְהֵם עֲדִינִים כְּקוּרֵי זְעִירֵי-עַכְבִישִׁים, הַקּוּרִים הַדּוֹאִים בָּאֲוִיר עִם שַׁחַר, וּבְגוֹנֵי-קֶשֶׁת יְרַטֵּטוּ, סָפֵק נִרְאִים סָפֵק אֵינָם נִרְאִים: דַּקִּים-דַּקִּים חוּטֵי-הַזָּהָב, אֲבָל חֲזָקִים-חֲזָקִים.
הָרֶשֶׁת חֶרֶשׁ חִבֵּר הֶפֵיסְטוֹס אֶת חוּטֵי-הַזָּהָב הַדַּקִּיקִים אֶל צַלְעוֹת מִטַּת-אַפְרוֹדִיטֵי, וְהִיא מַעֲמִיקָה רָדֶם.
וּבְהֵאוֹר בֹּקֶר חָדָשׁ יָצָא אֶל בֵּית-מְלַאכְתּוֹ כְּמִשְׁפָּטוֹ יוֹם-יוֹם.

------------------
בִּזְכוּת יְלָדֵינוּ, זָכִינוּ גַּם אָנוּ, אָבוֹת וְאִמָּהוֹת שֶׁל הַ“שֵּׁיזָפִים” לְהַרְגִּישׁ בִּגְדֻלַּת הַמּוֹלֶדֶת וּבִגְבוּרַת-הֶעָמָל הַמְּיַשֶּׁבֶת אוֹתָהּ וְגוֹנֶנֶת עָלֶיהָ, לַעֲשׂוֹתָהּ קִנְיַן-אֹם, מוֹרֶשֶׁת-נְצָחִים, נַחֲלַת עוֹבְדִים עִבְרִים לְדוֹרֵי-דוֹרוֹת.
כַּכָּתוּב: “בִּגְלַל אָבוֹת תּוֹשִׁיעַ בָּנִים, וְתָבִיא גְאֻלָּה לִבְנֵי-בְנֵיהֶם”.
------------------
וְהָדֶס פֵּרַשׁ אֶת שְׁתִיקַת זֶאוּס כְּאוֹת-רְשׁוּת לוֹ לָקַחַת אֶת קוֹרֵי יַלְדַּת-דֵּימֶטֶר לוֹ לְאִשָּׁה.
בְּעָרְמָה וּבְחֹזֶק-יָד יִקָּחֶנָּה, וְאֶת פִּי אִמָּהּ לֹא יִשְׁאַל, כִּי דֵימֶטֶר לְעוֹלָם לֹא תִמְסֹר אֶת יַלְדָּתָהּ לִמְלֹךְ לְצִדּוֹ בְּטַרְטָרוֹס.
וַיֵּצֵא הָדֶס מִלִּפְנֵי זֶאוּס עָלֵץ וּזְקוּף-רֹאשׁ.
פֶּרַח מְשַׁמֵּשׁ פִּתָּיוֹן, וְקוֹרֵי בַּת-דֵּימֶטֶר נֶחְטֶפֶת 

------------------
דְּלִילָה
לֹא כְּבֶן-תְּמוּתָה שִׁמְשׁוֹן וְיִיעָף. הֵן גְּבוּרָתְךָ, שִׁמְשׁוֹן, מִתְּהוֹם, מִפְּנִים, מֵאוֹצָר לֹא יִגָּרַע. וּמַה-כִּי קֻצְּרוּ שַׂעֲרוֹתֶיךָ-זִיו וְסֻמְּאוּ עֵינֶיךָ-נֹגַהּ? עוֹד נַפְשְׁךָ מָעוֹן לְכֹחַ עַתִּיק, גִּלְגֵּל רַעֲמוֹ מִסִּינַי, לָשׁ מֵרֹאשׁ-יָמִים קִמְטֵי-הֶהָרִים, וְרָבַץ בֵּין עַרְפִלִּים בְּטֶרֶם כּוֹכָבִים קֹרָצוּ, וְלִבְּךָ עוֹד יְרֵשָׁה מִגֶּזַע, שָׁחַק בִּצְעָדָיו צְחִיחֵי מִדְבָּר לְמַחֲנוֹת עַנְנֵי-אָבָק, דּוֹר מִפַּחַד מִלְּפָנָיו רָתַח יָם וְעָף כֹּבֶד-קִיטוֹר. 
------------------
מִיָּד לָבַשׁ זֶאוּס אֶת דְּמוּתוֹ הָאֲמִתִּית, דְּמוּת הַשַּׁלִּיט בָּאֵלִים, וְהַסּוּפָה חָדֵלָה.
הֶרָה נֶאֱבְקָה עִמּוֹ, וְלֹא אָבְתָה לְמַלֵּא תְּשׁוּקָתוֹ, עַד נִשְׁבַּע לָהּ בְּשֵׁם הַנָּהָר סְטִיכְּס, הַזּוֹרֵם וְיוֹרֵד שְׁאוֹלָה, – כִּי כֵן יִשָּׁבְעוּ הָאֵלִים – כִּי יִקָּחֶנָּה לְאִשָּׁה לוֹ כַּחֹק, וְהִיא תִּמְלֹךְ עַל-יָדוֹ בְּאוֹלִימְפּוֹס כָּל הַיָּמִים.
מַתָּנוֹת לְזֶאוּס וְהֶרָה 
עַל אַדְמַת-סַמּוֹס חָגְגוּ אֶת חֲתֻנָּתָם.
וְכָל הָאֵלִים הֵבִיאוּ לָהֶם מַתָּנוֹת.

------------------
וְהִנֵּה יֵשׁ גַּם עַכְבְּרוֹשׁ בַּלְּבָנָה מִמַּעַל, שֶׁדַּרְכּוֹ לִנְשֹׁךְ וּלְנַתֵּק אֶת פְּתִיל-הַדַּיִּג שֶׁל הַדַּיָּג הַיָּשִׁישׁ בָּהּ בַּמְּהִירוּת שֶׁהַפְּתִיל נִטְוֶה.
אָמַר אֵלָיו זְקַן-הָאַשָּׁפִים:
– הוֹי, עַכְבְּרוֹשׁ שֶׁבַּלְּבָנָה, הַאִם אַתָּה מִשְׁתַּעֲשֵׁעַ עִם הַיָּם?
הֵשִׁיב הָעַכְבְּרוֹשׁ וְאָמַר:
– אֲנִי עָסוּק מִדַּי בִּנְשִׁיכַת הַפְּתִיל הַנִּטְוֶה בִּידֵי הַדַּיָּג הַיָּשִׁישׁ. אֵינֶנִּי מִשְׁתַּעֲשֵׁעַ עִם הַיָּם. וְהִמְשִׁיךְ בִּנְשִׁיכַת הַפְּתִיל.

------------------
וַיֶחֶרְצוּ הָאֵלִים דִּינָם: "אֲשֶׁר יָבִיא אֶת הַמַּתָּנָה הַטּוֹבָה יוֹתֵר לִבְנֵי-אָדָם, זֶה יִהְיֶה אֱלֹהֵי הָעִיר, וּשְׁמוֹ יָחֹף עָלֶיהָ – וְזֶאוּס הַמַּחְלִיט".
פּוֹסֵידוֹן הֵבִיא סוּס אַבִּיר, וַיַּעֲמִידֵהוּ לִפְנֵי הָאֵלִים וַיֹּאמַר: "זֹאת מַתְּנָתִי לִבְנֵי-אָדָם".
כִּי עַד אָז לֹא יָדְעוּ בְנֵי-אָדָם לִרְכֹּב עַל גָּב סוּס אוֹ לְרָתְמוֹ לִכְלִי-גַלְגַּלִּים אוֹ לְמַחֲרֵשָׁה; וְהָיוּ כָל מַעֲשֵׂיהֶם נַעֲשִׂים בַּבָּקָר.

------------------
כִּמְעַט-אֳמָנִים וּפְּסֵיבְדוֹ-אֳמָנִים יוֹדְעִים שֶׁיֵּשׁ מַדְרֵגָה כַּזֹּאת, וְהֵם מִתְגַּנְדְּרִים כִּי אָכֵן הִגִּיעוּ אֵלֶיהָ. בָּהּ בְּשָׁעָה שֶׁהֵם צְמֵאִים לִמְעַט הַכָּרָה, גּוֹוְעִים לְקֻרְטוֹב שֶׁל שֵׁם טוֹב, הֵם מִתְפָּאֲרִים: ‘טַעְמִי בִּלְבַד מַסְפִּיק לִי!’ וּמִקִּרְבָּם יֵשׁ גַּם יָקוּם אִישׁ-זְרוֹעַ, מִתְעַנֵּד לַהֲנָאָתוֹ בְּזֵרֵי-זַיִף. שֶׁכָּזֶה, בְּרֶכֶב-לְהָטִים, תּוֹךְ רַעַשׁ הֵידְדֵי-חֲנֵפִים, נָסֹעַ יִסַּע אֶל נְשִׁיָּה. אַךְ לְעִנְיָנֵנוּ:

------------------
כַּת אַחַת, הַמֻּנְהֶגֶת עַל יְדֵי רֹאשׁ-הַשֵּׁבֶט לוֹגַן (וְהוּא אִישׁ חָכָם), הָיְתָה אוֹמֶרֶת: “הַיְּעָרוֹת יְבֹרָאוּ, הַמִּדְבָּרוֹת יֵחָתְכוּ לְחַוּוֹת וְגִדְרוֹת בָּקָר וְגִדְרוֹת צֹאן. נִלְמַד מִן הַלְּבָנִים פַּרְנָסוֹתֵיהֶם וְדַרְכֵי-עֲבוֹדָתָם, וְנִחְיֶה עִמָּהֶם בְּאַחֲוָה”. כַּת שְׁנִיָּה, הַמֻּנְהֶגֶת עַל יְדֵי “הַמֶּלֶךְ” 
------------------
וַתִּכְעַס עַל כְּלִי-הַזֶּמֶר, וַתַּשְׁלִיכֵהוּ הַרְחֵק-הַרְחֵק מִמְּרוֹם-אוֹלִימְפּוֹס אָרְצָה.
וַתִּדּוֹר נֶדֶר כִּי לֹא תְנַגֵּן עוֹד בֶּחָלִיל עוֹלָמִית, וְהֶחָלִיל טָס דֶּרֶךְ הָאֲוִיר וַיִּפּוֹל בְּאֶחָד מִשְּׂדוֹת-הָעֲמָקִים.
וַיִּמְצָא מַרְסִיאַס, אִישׁ פְרִיגִי, אֶת כְּלִי-הַזֶּמֶר, וְהוּא נִבְעָר מֵחָכְמַת-נְגִינוֹת, אֲבָל הֶחָלִיל הַזֶּה, כִּי הָיְתָה בוֹ מֵרוּחַ-אַתֵּינֵי, הִשְׁמִיעַ נִגּוּנֵי-פֶלֶא מִדֵּי נְשׁוֹף בּוֹ מַרְסִיאַס.

------------------
"כְּלֵי-הַזֶּמֶר הָאֵלֶּה הֻנְהֲגוּ גַם בְּבָתֵּי-הַכְּנֶסֶת; וּבְהִיוֹתָם יִשְׂרְאֵלִיִּים בִּמְקוֹרָם, לֹא חָל עֲלֵיהֶם הָאִסּוּר שֶׁל חִקּוּי לַגּוֹיִם.
נָשְׁקָה הָאֳמָנוּת אֶת הַדָּת.
בָּתֵּי-הַכְּנֶסֶת בְּנוּיִים רִצְפוֹת-שַׁיִשׁ, וְסַפְסְלֵי-שַׁיִשׁ לִישִׁיבָה, וְהֵם בְּלִי גַגּוֹת, וְהַכּוֹכָבִים מְצִיצִים אֲלֵיהֶם.
רַק בְּעוֹנַת-הַגְּשָׁמִים הַקְּצָרָה, שְׁתֵּי כַּנְפֵי-פְּלָדָה, הַמְּקֻּפָּלוֹת בְּצִדֵּי-הַבִּנְיָן, מוּרָמוֹת וְעוֹשׂוֹת כִּפָּה מִלְמַעְלָה.

------------------
"עוֹד אוֹטוֹבּוּס אֶחָד יָדוּעַ לִי, מְפַלֵּחַ דַּרְכּוֹ בִּתְהוֹמוֹת-אֵימָה; תֵּבֵל-אֶרֶץ שְׁמוֹ. אָמְנָם, יוֹתֵר נָאֶה הָיָה לְכַנּוֹתוֹ כַּדּוּר מְעוֹפֵף, אַךְ אֲנִי נַהַג-אוֹטוֹבּוּסִים מְלַאכְתִּי. וְהָאוֹטוֹבּוּס הַהוּא, מִי יְשַׁעֵר יָפְיוֹ וִיקָרוֹ? כִּי יַזְהִיב הַשֶּׁמֶשׁ צִדּוֹ הָאֶחָד, יֵשׁ וְיַכְסִיף הַיָּרֵחַ צִדּוֹ הַשֵּׁנִי. 
------------------
אַף עַל פִּי כֵן, עֵרֶךְ לֹא-יְשֹׁעָר יֵשׁ לַהִדַּבְּקוּת-בְּמָקוֹם, הַנּוֹבֶטֶת בַּלְּבָבוֹת לְגַבֵּי נְקֻדַּת-יִשּׁוּב שֶׁאֲנָשִׁים בְּמוֹ יְדֵיהֶם הֱקִימוּהָ מֵרֹאשׁ-בְּרֵאשִׁית.
וּבְיוֹם-מַשְׁבֵּר, כְּשֶׁהַכֹּל נָתוּן בְּמִשְׁקֹלֶת, מִי יוֹדֵעַ אִם לֹא תַּכְרִיעַ הִדַּבְּקוּת זוֹ לְכַף-הָעֲמִידָה בְּכָל מַסָּה וּמִבְחָן.
לְפִיכָךְ, סְבָרָתִי הָעֲנִיָּה הִיא, שֶׁאֵין לִשְׁלוֹל מֵחֲלוּצֵי הֵאָחֲזוּת בְּחֶלְקַת-מִדְבָּר אֶת הַזְּכוּת עַל הִתְנַחֲלוּת שָׁם, אִם רְצוֹנָם בְּכָךְ.

------------------
 שְׁלֹשִׁים, וְהוֹוֶה לְעֶלֶם, לְנַעַר, לְיֶלֶד, לְעוֹלָל – עַד אֲשֶׁר הוּא נֶעְלָם כָּלִיל! אֶפֶס כִּי מְעַרְבָּלָה גוֹעֲשָׁה שׁוֹמֶרֶת עַל הָאִי מִגֶּשֶׁת אֵלָיו, עַל כֵּן בָּאֵי-עוֹלָם מֻצָּלִים מֵרִיצַת-זְמַן מְהִירָה עַד יַזְקִינוּ בְּלֹא-עֵת, וּמִצְּעִידַת-זְמַן אֲחוֹרַנִּית, כִּי יִהְיוּ לְתִינוֹקוֹת, לְעֻבָּרִים בְּרֶחֶם-אֵם, וְיַגִּיעוּ אֶל אַל-הֱיוֹת כְּמוֹ לִפְנֵי הֵרָיוֹן.

------------------
עָף וְשָׁב הַפַּרְפָּר אֶל אִשְׁתּוֹ, שֶׁהָיְתָה צוֹעֶקֶת: – אֲנִי מַזְמִינָה אוֹתְךָ לִרְקֹעַ! אֲנִי מַזְמִינָה אוֹתְךָ לִרְקֹעַ! רְקַע! רְקַע! עַכְשָׁו! רְקַע! בַּלְקִיס רָאֲתָה אֶת אַרְבַּעַת הַדְּזִ’ינִים הָעֲנָקִיִּים גּוֹחֲנִים אֶל אַרְבַּע קַרְנוֹת הַגַּנִּים, וְהָאַרְמוֹן בַּתָּוֶךְ, וְהִיא מָחֲאָה כַּפֶּיהָ חֶרֶשׁ, וַתּאֹמַר: – עַתָּה יַעֲשֶׂה שְׁלֹמֹה לְמַעַן פַּרְפָּר אֶחָד מַה שֶּׁהָיָה צָרִיךְ לַעֲשׂוֹת מִכְּבָר לְמַעַן עַצְמוֹ, וְהַמְּלָכוֹת הַמִּתְקוֹטְטוֹת תִּבָּהֵלְנָה.

------------------
בְּקֶמֶט אֶחָד שֶׁבָּהָר נִטּוּ שְׁנֵי אָהֳלֵי-בֶּדְוִים דַּלִּים וּמְפֻיָּחִים.
נְוֵה הַקִּבּוּץ
סוֹף-דֶּרֶךְ. בְּכִפַּת-הָהָר, קְהַל מְכוֹנִיּוֹת-אוֹרְחוֹת. וּרְאֵה פֶּלֶא, אֲפִלּוּ אוֹטוֹבּוּס בֵּינֵיהֶן! כֵּיצַד זָחַל-וְעָלָה זֶה לְכָאן? דִּגְלֵי-צִיּוֹן וְדִגְלֵי-אֹדֶם מְטַפְּחִים בָּרוּחַ. בָּמָה עִם קְצָת סַפְסְלֵי-קְרָשִׁים, וְרֹב הַקָּהָל – בַּעֲמִידָה. מְכֻבָּדִים מֻזְמָנִים בְּרַמְקוֹל לַ“עֲלִיָּה”. וּכְבָר נִשְׁמָעִים קוֹל-נְאוּם וְקוֹל-בְּרָכָה. 
------------------
 וּמִי בַּאֲרִיגִים צִבְעוֹנִיִּים: נְהָרוֹת בְּצַד רְחוֹב יְהוּדָה הַלֵּוִי לֹא יַפְחִידוּם, טִיט וּבִצּוֹת הֵם חוֹצִים בִּגְבוּרָה – וְתָפוּג מְרִירוּתְךָ וְתִמּוֹג תַּרְעֻמְתֶּךָ; אָהֹב תֶּאֱהַב אֶת הָעָם הַזֶּה אֲשֶׁר לֻקַּט מִכָּל הָעוֹלָם, וּרְצוֹן-עֲבוֹדָה אֶחָד מְפַעֲמוֹ.

------------------
יוֹם אֶחָד, אַחֲרֵי הָמִית אַגְדִּיסְטִיס עִם רָב מִן הָאָדָם וּמִן הַבְּהֵמָה, וְאַחֲרֵי עָקְרוֹ יַעַר בְּשָׂשׂוֹן-עַל-חֻרְבָּן, צָמֵא יְצוּר-הָאֵימוֹת הַזֶּה עַד-מְאֹד.
וַיִּגַּשׁ אֶל מַעְיַן-מַיִם לִשְׁתּוֹת.
וְדִיאוֹנִיסוֹס אָרַב לוֹ שָׁם; וַיַּהֲפֹךְ דִּיאוֹנִיסוֹס אֶת הַמַּיִם לְיָיִן.
וַיֵּשְׁתְּ אַגְדִּיסְטִיס וַיִּשְׁכָּר, וְעֹמֶק-תַּרְדֵּמָה אֲחָזָהוּ.
וְדִיאוֹנִיסוֹס קָלַע עֲבוֹתוֹת מִזַּלְזַלֵּי-גֶפֶן, וַיִּקְשׁוֹר אֶת אַגְדִּיסְטִיס קָשׁוֹר הֵיטֵב.

------------------
אָמְנָם, אֵין שַׂעֲרוֹתַי סוֹמְרוֹת כְּמוֹ שֶׁצִּיַּרְתִּי אוֹתָן, אֲבָל יוֹתֵר קַל לִי לְצַיֵּר כָּךְ.
וְעַכְשָׁו, אֲצַיֵּר אוֹתְךָ.
בְּעֵינֵי אַתָּה נָאֶה מְאֹד, אֲבָל אֲנִי לֹא יְכוֹלָה לַעֲשׂוֹתְךָ נָאֶה בַתְּמוּנָה, וְאֵין לְךָ לְהֵעָלֵב מִזֶּה.
הַאִם נֶעֱלֶבֶת?”
הָאִישׁ הַזָּר (וְהוּא הָיָה טֶוָּרִי) הוֹסִיף לְחַיֵּךְ.

------------------
שָׁם כּוֹנְנוּ אַרְמְנוֹת-זָהָב וְגַנֵּי-תִפְאֶרֶת, וַיִּתְעַנְּגוּ עַל כָּל טוּב, אָכוֹל אַמְבְּרוֹסִיָּה וְשָׁתֹה נֶקְטַר – מַאֲכָל וּמַשְׁקֶה אֲשֶׁר חִדְּשׁוּ אֶת נְעוּרֵיהֶם וְנָסְכוּ בְּעוֹרְקֵיהֶם חַיֵּי-עוֹלָם.
וְהַמּוּסוֹת, בְּנוֹת-הַשִּׁיר, הָיוּ בָאוֹת לְשָׁם וּמְרַוּוֹת נַפְשָׁם בִּנְגִינוֹת, בִּמְחוֹלוֹת וּבְמַחֲזוֹת מַעֲשֵׂי-מַחֲשָׁבֶת.
יַפֶּתּוֹס וּצְעִירֵי בָנָיו 

------------------
פַּעַם, כְּהִתְהַלֵּךְ סִילֶנוֹס שִׁכּוֹר וּכְבַד-רַגְלַיִם עִם צְבָא מְלַוֵּי דִיאוֹנִיסוֹס, נִתַּק מֵעַל הַחֲבוּרָה הָעַלִּיזָה; וַיֵּט אֶל גִּנּוֹת-הַוְּרָדִים אֲשֶׁר לַמֶּלֶךְ מִידַס, שַׁלִּיט פֶסִּינוֹס, וְשָׁם נִרְדַּם לְהָפִיג יֵינוֹ.
סִילֶנוֹס מוּבָא לִפְנֵי הַמֶּלֶךְ 
מְצָאוּהוּ הַגַּנָּנִים אֲשֶׁר לַמֶּלֶךְ מִידַס, וְהוּא נוֹחֵר בִּשְׁנָתוֹ כְּכַמָּה שׁוֹפָרוֹת צְרוּדִים.
קְשָׁרוּהוּ בִּפְרָחִים וּזְמוֹרוֹת, וַיַּלְעִיגוּ בוֹ.

------------------
וּבְהִוָּדַע לְטֵירֵיאוֹס מָה הַבָּשָׂר אֲשֶׁר טָעַם, וַיִּרְדֹּף אַחַר שְׁתֵּי הָאֲחָיוֹת לְהָרְגָן.
אֲבָל זֶאוּס הָפַךְ אֶת שְׁלָשְׁתָּם לְצִפֳּרִים: אֶת פְּרוֹקְנֵי לִסְנוּנִית, אֶת פִילוֹמֶלָה לִזְמִירָה, וְאֶת טֵירֵיאוֹס לְדוּכִיפַת.
קִינַת אַפְרוֹדִיטֵי עַל אֲדוֹנִיס 
אַחַר נִגֵּן הֶרְמֶס אֶת הַקִּינָה אֲשֶׁר נָשְׂאָה אַפְרוֹדִיטֵי הַיָּפָה עַל מוֹת אֲדוֹנִיס: אֲדוֹנִיס נַעַר חָמוּד הָיָה, וְאֵלָיו תְּשׁוּקַת-הָאֵלָה.
אֲבָל הוּא אֶל צַיִד לִבּוֹ.

------------------
וַיְמַן זֶאוּס עַם-גַּמָּדִים, אֲשֶׁר דַּקְטִילִים שְׁמָם, וְהֵם מְהִירֵי-כַּפַּיִם בּכָל מַעֲשֵׂה-צוֹרֵף וּמַעֳשֵׂה-חָרָשׁ, לְעֵזֶר לְהֶפֵיסְטוֹס.
וַיְצַו עַל הֶפֵיסְטוֹס לְהָכִין שֻׁלְחָנוֹת וְכִסְאוֹת וְכָל כְּלֵי-בַּיִת מִנְּחֹשֶׁת וְכֶסֶף וְזָהָב לִנְוֵה-הָאֵלִים.
וַיַּעַשׂ הֶפֵיסְטוֹס כֵּן, וְהַדַּקְטִילִים עוֹזְרִים עַל יָדוֹ.

------------------
וְחוּט דַק טָוָה מִשְּׂעָרוֹת, וַיִּכְרֹךְ אֶת הַחוּט מִסָּבִיב לְצַוַּאר הַיְּצוּר רַב-הָאֵימוֹת, וְאֶת קְצֵה הַחוּט הַשֵּׁנִי הִדֵּק אֶל שֶׁן-סָלַע.
בְּחַיָּיו – מִפְלֶצֶת; בְּמוֹתוֹ בְּרָכָה וַיְהִי כִּי נָשְׁבָה רוּחַ-עֶרֶב קְרִירָה, וַיִּתְעוֹרֵר אַגְדִּיסְטִיס, וְהִנֵּה הוּא שׁוֹכֵב חָבוּשׁ יָדַיִם וְרַגְלָיִם; וַיִּתְפַּלָּץ, אַךְ לֹא יָכֹל לְנַתֵּק הָעֲבוֹתוֹת.
וַיַּשְׁלֵךְ אֶת עַצְמוֹ בָּאֲוִיר מִמְּקוֹם-רִבְצוֹ וָהָלְאָה.

------------------
בְּתוֹךְ הַקְּרוֹנוֹת הָאֲרֻכִּים, הַיּוֹשְׁבִים הֵם צְפוּפִים זֶה לָזֶה, וְהָעוֹמְדִים כְּבוּשִׁים יַחַד, זָכָר וּנְקֵבָה, זָקֵן וְצָעִיר, כָּל הַגְּזָעִים וְכָל הַפַּרְנָסוֹת בְּעִרְבּוּבְיָה: אֵין יַחְסָנוּת כָּאן. צְלָעוֹת וְחָזֶה נִמְעָכִים, וְהָרַגְלַיִם – תְּחִלָּה כּוֹאֲבוֹת וְאַחַר נִקְרָשׁוֹת. הַפֶּלֶא הוּא שֶׁבְּנֵי-אָדָם מִתְיַשְּׁרִים וְשָׁבִים לְקַדְמוּתָם אַחֲרֵי צֵאתָם מִלֹּעַ הָאֲדָמָה. וּמָה הַטּוֹב בְּזוֹ הָרַכֶּבֶת? 
------------------
יֵשׁ אָמְרוּ כִּי בַת-הַמֶּלֶךְ הַצְּעִירָה הִיא אַפְרוֹדִיטֵי, יְלִידַת קֶצֶף-הַגַּלִּים, בִּכְבוֹדָהּ וּבְעַצְמָהּ, אֲשֶׁר יָרְדָה מֵאוֹלִימְפּוֹס לָדוּר בְּמִשְׁכְּנוֹת-אָדָם; וְיֵשׁ אָמְרוּ כִּי הָאֵלָה אַפְרוֹדִיטֵי לֹא תַגִּיעַ לְיֹפִי כָזֶה: הֵן הִרְבְּתָה אַפְרוֹדִיטֵי לֶאֱהֹב אֵלִים וְגִבּוֹרֵי-אָדָם, וְזֹאת הַנַּעֲרָה תַּמָּה וּטְהוֹרָה, בְּלִי נֶעְכְּרוּ רִגְשׁוֹתֶיהָ.

------------------
נִכְנַסְנוּ לַמָּלוֹן וְעָלִינוּ כַּמָּה קוֹמוֹת בַּמַּעֲלִית. הֱבִיאַנִי יְדִידִי אֶל חַדְרוֹ. חַלּוֹן אֶחָד רָם וְרָחָב בְּאֶמְצַע, וּשְׁנֵי חַלּוֹנוֹת רָמִים וְצָרִים רְצוּפִים לוֹ מִזֶּה וּמִזֶּה. וְהַחַלּוֹנוֹת מַשְׁקִיפִים – מֵעֵבֶר לְגַגּוֹת, מֵעֵבֶר לִמְסִלַּת-רַכֶּבֶת, מֵעֵבֶר לִסְפִינוֹת-מַעֲבָר הַחוֹנוֹת עַל חוֹף בְּרוּקְלִין – עַל פְּנֵי מִפְרַץ-יַמָּהּ שֶׁל נְיוּ-יוֹרְק.

------------------
אַךְ שִׁבְעָתַיִם יִתְאַכְזְרוּ לְפַרְפַּר-פְּאֵר הַתּוֹעֶה וְנִכְנָס אֶל גְּבוּלָם.
גּוֹרָל מַר שֶׁל פַּרְפַּר הִנֵּה אֶחָד מְרַפְרֵף לְתֻמּוֹ בְּגִנַּת-קַיִץ, מִפֶּרַח לְפֶרַח, גּוֹמֵעַ מִכָּל פֶּרַח טִפַּת טַל-נֹפֶת, וְכָל יֵשׁוּתוֹ רַחַשׁ-עֹנֶג מֵאֲוִיר צַח-אוֹר וּשְׁכוּר-בֹּשֶׂם.
וְלֹא יַרְגִּישׁ כּי חוּט דַּק שֶׁבְּדַק שָׁלוּחַ כְּחַכָּה לְצוּדוֹ.

------------------
 וְהוּא לֹא זָקֵן כְּלָל; סַךְ-הַכֹּל, בֶּן שִׁבְעִים וְאַרְבַּע שָׁנָה. ‘הַגַּע בְּעַצְמְךָ’, הוּא פּוֹנֶה אֶל שְׁכֵנוֹ, ‘לְשֶׁכָּמוֹנִי יִקָּרֵא זָקֵן?’ וּכְדֵי לְהוֹכִיחַ שֶׁאֵינוֹ זָקֵן, הוּא מַתְחִיל מְחַיֵּךְ לְעַלְמָה אַחַת הַיּוֹשֶׁבֶת עַל-יַד הַחַלּוֹן בַּטּוּר הַיְּמָנִי. וְהִיא עוֹנָה לוֹ חִיּוּךְ תַּחַת חִיּוּךְ.
"אֲנָשִׁים אָהַבְתִּי, וְגַם מַרְאוֹת. 
------------------
וַיָּקָם וַיֵּלֶךְ מַעֲרָבָה עִם מַשָּׂא שֶׁל זֵרְעוֹנֵי-תַפּוּחִים.
מִּפַּעַם לְפַעַם הָיָה שָׁב אֶל פִּיטְסְבּוּרְג, אוֹסֵף זֵרְעוֹנִים מִגִּתֵּי יֵין-תַּפּוּחִים אֲשֶׁר עַל גְּבוּל הָעִיר, וְיוֹצֵא שׁוּב לְמַסָּעָיו בְּקַרְקְעוֹת-הַסְּפָר, לִזְרֹעַ שָׁם אֶת הַגַּרְעִינִים הַזְּעִירִים, הַשְּׁחַרְחֹרִים, הַחֲלָקִים, מַחֲזִיקֵי בִּרְכַּת-הַמֶּגֶד.

------------------
(וְאִם פִּקְפֵּק הַמֶּלֶךְ מִידַס בַּחֵלֶק שֶׁיִּחֵס סִילֶנוֹס לְעַצְמוֹ בַּעֲלִילַת-הַקְּרָב עִם טִיפוֹן וְאֶכִּידְנֵי, לֹא הֶעֱלָה פִּקְפּוּקוֹ עַל שְׂפָתָיו, מִפְּנֵי הַנִּימוּס וּמִפְּנֵי הַחֵשֶׁק לִשְׁמֹעַ עוֹד).
יַלְדֵי טִיפוֹן וְאֶכִּידְנֵי 

------------------
כּי אָז, בִּהְיוֹתָהּ כְּלוּאָה לְקָלוֹן עִם אָרֶס, אֵל-הַמִּלְחָמָה, תַּחַת רֶשֶׁת הֶפֵיסְטוֹס בַּעְלָהּ, אָמַר הֶרְמֶס מִלָּה בְּשִׁבְחָהּ; וְאַפְרוֹדִיטֵי זָכְרָה זֹאת, וְאַחֲרֵי-כֵן חָנְנָה אֶת הֶרְמֶס לָתֵת לוֹ אֶת דּוֹדֶיהָ.
אֲבָל יוֹדְעֵי-רָזִים בִּבְנֵי-אָדָם אָמְרוּ כִּי אַפְרוֹדִיטֵי רַק אִמְּצָה אוֹתוֹ לְבֵן לָהּ.
וְהוּא בֶאֱמֶת כֹּחַ קַדְמוֹן אֲשֶׁר הָיָה עָלוּם בְּחֵיק-תֹּהוּ בְּטֶרֶם הֱיוֹת כָּל יְקוּם.

------------------
 כָּזֶה הוּא דִּיאוֹנִיסוֹס, אֲשֶׁר קֹרָא גַם דִּיתִּירַמְבּוֹס, יְלִיד-פַּעֲמַיִם, כִּי אַחַת נִמְשָׁה פַּג מִגְוִיַּת-אִמּוֹ, שְׂרוּפַת בִּרְקֵי-זֶאוּס, וּבַשֵּׁנִית יֻלַּד מִכִּיס חָתוּךְ בְּשׁוֹק-זֶאוּס, שָׁם הִשְׁלִים יְרָחָיו.
וּפְסוּקֵי-שִׁיר עֲשִׁירֵי-הֶמְיָה, מִתְפָּרְצִים לְלֹא חֹק וּמַעְצוֹר, כְּמִזְמוֹרֵי-הַשִּׁיר אֲשֶׁר זֻמְּרוּ מִקֶּדֶם בְּהַשְׁפָּעַת אֵל-הַיַּיִן, נִקְרָאִים דִּיתִּירַמְבִּים עַד הַיּוֹם הַזֶּה.

------------------
בְּנֵי עַזָּה אָנוּ. בַּשּׁוּק, בְּטַבּוּר עִירֵנוּ, נֶעֱרָמוֹת עֲרֵמוֹת אֶרֶג וְרִקְמָה: מֶשִׁי מִקִּדְמַת-קֶדֶם עַל גְּמַלִּים יוּבָא, פָּרוֹכוֹת מִפָּרַס, מַעֲשֵׂי אַרְגָּמָן וִירַקְרַק מִכּוּשׁ וּמִשְּׁבָא, הִכְבִּידוּ אֳנִיּוֹת-צוֹר. נִפְרוֹשׂ עַל בִּרְכַּיִךְ רַעֲלַת-רֹךְ, רוֹעֶפֶת פַּעַם כֶּסֶף וּפַעַם תְּכֵלֶת כְּהֵהָפְכָהּ לִפְנֵי אוֹר. זֹה מִיָּדֵינוּ לָךְ, עִם נַעֲלֵי אַלְמֻגִּים פְּצוּעוֹת-תַּרְשִׁישׁ, עִם לְשׁוֹנוֹת אָדְמָה וּשְׁחוֹר, תְּלַחֵכְנָה בְּשָׂרֵךְ כְּלֶהָבוֹת בַּלַּיְלָה. 
------------------
שָׁלוֹם עֲלֵיכֶם מִיהוּדָה הַלֵּוִי, אֲשֶׁר עָרַג: “הֲלֹא אֶת אֲבָנַיִךְ אֲחוֹנֵן וְאֶשָּׁקֵם, וְטַעַם רְגָבַיִךְ לְפִי מִדְּבַשׁ יֶעֱרָב”.
שָׁלוֹם עֲלֵיכֶם מִן יְשַׁעְיָה, אֲשֶׁר בִּשֵּׂר: “הִנְנִי עֹשֶׂה חֲדָשָׁה – עַתָּה תִצְמָח; הֲלֹא תֵּדָעוּהָ.
אַף אָשִׂים בַּמִּדְבָּר דֶּרֶךְ, בִּישִׁימוֹן נְהָרוֹת”.
שָׁלוֹם עֲלֵיכֶם מִמשֶׁה רַבֵּנוּ, אֲשֶׁר שָׁר (וְהוּא עַצְמוֹ רָץ לִפְנֵי יִשְׂרָאֵל כַּסּוּס, וְנָפְלוּ עַצְמוֹתָיו בַּמִּדְבָּר):
יִמְצָאֵהוּ בְּאֶרֶץ מִדְבָּר
וּבְתֹהוּ יְלֵל יְשִׁמֹן…

------------------
נַעֲשִׂים הַצְּעִירִים כִּתִּים-כִּתִּים, חֲבוּרוֹת-חֲבוּרוֹת… וְאֶחָד מֵהֶם נוֹעֵץ אֶת חָטְמוֹ בָּאֲדָמָה, וּמֵרִיחַ – נֵפְט!… וּכְבָר הוּא מַפְלִיג בְּמַחֲשַׁבְתּוֹ אֶל שֶׁפַע-מָמוֹן שֶׁיִּזְרוֹם לַגִּזְבָּרוּת מִן הַנֵּפְט הַזֶּה – יִהְיֶה קִבּוּצָם הֶעָשִׁיר בְּכָל מִשְׁקֵי-הָאָרֶץ… וּמַה יַּעֲשׂוּ בְּכָל הַכֶּסֶף הָרַב הַהוּא?… וְנַעֲרָה אַחַת מִתְיַשֶּׁבֶת בִּפְרִישַׂת-שִׂמְלָתָהּ עַל מְקוֹמוֹ שֶׁל הַנֵּפְט הַמְּדֻמֶּה, וְאֵינָהּ זָזָה מִשָּׁם, פֶּן יָבוֹא קַפִּיטָלִיסְט לַחְטוֹף חֶלְקָה טוֹבָה זוֹ
------------------
וּפַעַם, בִּהְיוֹתָהּ לְבַדָּהּ בַּבַּיִת, לֹא יָכְלָה לְהִתְאַפֵּק עוֹד, וַתִּגַּשׁ אֶל הַפִּטָּס, וַתָּזֶז אֶת כִּסּוּי-הָאֶבֶן אֲשֶׁר עָלָיו, עַד נִפְתַּח אֵצֶל שְׁפַת-הַפִּטָּס סֶדֶק כְּשִׁעוּר לְבָנָה בַּת-יוֹמַיִם.

------------------
וַתַּהַר וַתֵּלֶד שְׁנֵי בָנִים, תְּאוֹמִים, אֶת אֶפִיאַלְטֶס וְאֶת אוֹטוֹס, וְאֶפִיאַלְטֶס הִקְדִּים גִּיחַ מֵרָחֶם.
וַיִּגְדְּלוּ שְׁנֵי הַבָּנִים אַמָּה לְשָׁנָה לְרֹחַב וְאַמָּתַיִם לְשָׁנָה לְגֹבַהּ; וּבִהְיוֹתָם בְּנֵי תֵשַׁע, הָיָה רָחְבָּם תֵּשַׁע אַמּוֹת, וְקוֹמָתָם שְׁמוֹנֶה-עֶשְׂרֵה אַמָּה.
אָז יָצְאוּ לִלְחֹם עַל אוֹלִימְפּוֹס.
וּנְבוּאָה הָיְתָה מִלִּפְנֵי גֵיאָה, אֲדָמָה-אֵם הַיְּשִׁישָׁה, כִּי לֹא אֵל וְלֹא אָדָם יַכְרִיעוּם בַּקְּרָב.

------------------
קָם שְׁלֹמֹה מִמּוֹשָׁבוֹ תַּחַת עֵץ-הַכֹּפֶר, וַיּוֹשֶׁט אֶת זְרוֹעוֹתָיו וַיִּשְׂמַח וַיֹּאמַר: – הוֹ גְבִרְתִּי וּמַמְתֶּקֶת יְמֵי-חַיַּי, דְּעִי שֶׁאִלּוּ עָשִׂיתִי כִשּׁוּף כְנֶגֶד מַלְכּוֹתַי מִגַּאֲוָה אוֹ מִכַּעַס, כְּשֵׁם שֶׁעָשִׂיתִי אוֹתָהּ הַסְּעֻדָּה בִּשְׁבִיל הַחַיּוֹת, כִּי אָז הָיִיתִי בָא לִידֵי בּוּשָׁה. וְאוּלָם, עֵקֶב חָכְמָתֵךְ, עָשִׂיתִי כִשּׁוּף לְמַעַן הַצְּחוֹק וּלְמַעַן פַּרְפָּר קָטָן, וְהִנֵּה נִגְאֹל נִגְאַלְתִּי גַּם אֲנִי מִיִּסוּרֵי נָשַׁי הַקַּנְטְרָנִיּוֹת! 
------------------
– מֵאָז הַיּוֹם הָרִאשׁוֹן בַּבֹּקֶר הֻכְרְחוּ הַשְּׁלֹשָׁה לַעֲבוֹד עֲבוֹדָה נוֹסֶפֶת עֵקֶב בַּטָּלָתְךָ הַמַּכְעִיסָה וְהַמַּרְעִימָה, – אָמַר הַגִּ’ין, וְהוּא מוֹסִיף לְחַשֵּׁב כִּשּׁוּפִים, כְּשֶׁסַּנְטֵרוֹ בְּיָדוֹ.
– דֻּבְּשְׁ, – אָמַר הַגָּמָל.
– לֹא הָיִיתִי חוֹזֵר עַל זֶה, אִלּוּ הָיִיתִי בִּמְקוֹמְךָ. – אָמַר הַגִּ’ין. – אֶפְשָׁר וְתַחֲזוֹר עַל זֶה פַּעַם אַחַת יֶתֶר עַל הָרָאוּי. שְׁטוּיוֹת! רְצוֹנִי שֶׁתַּעֲבוֹד.

------------------
מְחִיר הַכִּנּוֹר לֹא הָיָה רָב, וְהַמְּנַהֵל קָנָה אוֹתוֹ, וְיָעַד מוֹרֶה אֶחָד, אֲשֶׁר יָדַע פֶּרֶק בִּנְגִינָה, לְלַמֵּד אֶת הַיֶּלֶד יִצְהָל לְנַגֵּן בּוֹ.
וְיִצְהָל דָּבַק בַּכִּנּוֹר, וְגַּם בְּשַׁנְּנוֹ שִׁעוּרֵי חֶשְׁבּוֹן וְלָשׁוֹן, וְגַם בְּעָדְרוֹ בַּגִּנָּה אוֹ בְּשִׁבְתּוֹ עִם חֲבֵרָיו לִסְעֻדָּה, הָגָה אַךְ בְּכִנּוֹרוֹ.

------------------
אַף גּוּפָהּ רָזָה וַיֶחֱלָשׁ.
וְאֶרוֹס, בִּדְבַר-אִמּוֹ, עָף וַיֵּרֶד אָרְצָה, לִנְטוֹעַ בְּלֵב פְּסִיכֵי חֵץ, לְמַעַן תִּתְאַהֵב בְּאִישׁ רֵיק וְכָעוּר, בְּזוּי-אָדָם.
וַיְהִי כִּרְאוֹת אֶרוֹס אֶת הֲדַר-יְפִי פְּסִיכֵי, וַיִּשְׁתּוֹמֵם, כִּי אִשָּׁה יָפָה כָזֹאת לֹא רָאָה מֵעוֹדוֹ.
וּמִבְּלי-מֵשִׂים נִנְעַץ הַחֵץ, אֲשֶׁר הֵכִין לַנַּעֲרָה, בִּבְשָׂרוֹ הוּא, וַיִּכָּוֶה בְּשַׁלְהֶבֶת-חִצּוֹ שֶׁלּוֹ, וַיֶּאֶהַב אֶת פְּסִיכֵי עַד כְּלוֹת-הַנָּפֶשׁ.
וּפְסִיכֵי לֹא יָדָעָה.
הַדָּבָר אֲשֶׁר לְאַפּוֹלוֹן 

------------------
וְהַטִּיטָנִית תֶּמִיס (אֵם הַהוֹרוֹת, הֵן הַמְּמֻנּוֹת עַל תְּקוּפוֹת וְעוֹנוֹת בְּחַיֵּי-הַטֶּבַע וְאֵצֶל בְּנֵי-אָדָם), וְאֵלַת-הַיָּם אַמְפִיטְרִיטֵי, אֲשֶׁר בָּאוּ לִתְמוֹךְ אֶת לֶטוֹ בְּצִירֶיהָ, שָׁלְחוּ אֶת אִירִיס, אֵלַת הַקֶּשֶׁת אֲשֶׁר בֶּעָנָן, לְהָבִיא אֶת אֵילֵיתִיָּה: הִבְטִיחוּ לְאֵילֵיתִיָּה מַחֲרֹזֶת-זָהָב, תֵּשַׁע אַמּוֹת אָרְכָּהּ, בִּשְׂכַר-טִרְחָתָהּ.
בְּמַתַּן-פְּרָס זֶה, שִׁדְּלָה אִירִיס אֶת אֵילֵיתִיָּה, וַתָּחֶשׁ בּוֹאָהּ.

------------------
וּמִקֵּץ יָמִים וְשָׁנִים, מִפְּנֵי שֶׁהֵם עָמָדוּ חֶצְיָם בַּצֵּל וְחֶצְיָם בַּשֶּׁמֶשׁ, וּמִפְּנֵי שֶׁגָּלְשׁוּ וְצָנְחוּ עֲלֵיהֶם צִלְלֵי עֵצִים חֲלַקְלַקִּים-מַחֲלִיקִים, נַעֲשָׂה הַגִּ’ירַף חֲבַרְבָּר, וְהַזֵּיבְּרָה נֶעֱשְׂתָה עֲקֻדָּה, וְהָאִילַנְדְּ וְהַקּוּדוּ הִתְקַדְּרוּ מְעַט וְעַל גַּבָּם כְּמוֹ עַל גֶּזַע-עֵץ, נִרְאוּ קַוִּים אֲפֹרִים עֲקַלְקַלִּים, וְאָז, אֲפִילוּ אִם שָׁמַעְתָּ אוֹתָם וְהֵרַחְתָּ אוֹתָם, אַךְ לְעִתִּים רְחוֹקוֹת יָכֹלְתָּ לִרְאוֹתָם.

------------------
אַךְ לַמָּחֳרָת זֶה תַּפְקִידֵךְ, הַשִּׁפְחָה! הַנָּהָר סְטִיכְּס, אֲשֶׁר בִּשְׁמוֹ נִשְׁבָּעִים הָאֵלִים, תְּחִלָּתוֹ אֶשֶׁד הַגָּח מִלֵּב-צוּר.
הֵא לָךְ צְלוֹחִית.
עִם בֹּקֶר תְּטַפְּסִי בַּצּוּר, וְתָבִיאִי לִי מְלֹא הַצְּלוּחִית מַיִם מִן הַמָּקוֹם אֲשֶׁר שָׁם הֵם פּוֹרְצִים לָרִאשׁוֹנָה מֵחֶבְיוֹן-הַצּוּר".
וְהַשְׁכֵּם-בַּבֹּקֶר פָּתְחָה אַפְרוֹדִיטֵי אֶת תָּא-כִּלְאָהּ שֶׁל פְּסִיכֵי, וַתֹּאמֶר לָהּ: "וְעַתָּה לְכִי, עֲשִׂי שְׁלִיחוּתֵךְ".

------------------
 בְּנֵי-שֵׁם וְאַף נִדָּחִים. 
בְּאוֹטוֹבּוּס אֶחָד “אַוָּז אָפֹר” אֲנִי יוֹשֵׁב שַׁחֲרִית בְּעוֹד חשֶׁךְ, וְהִנֵּה עֲמִידַת-פִּתְאוֹם, וְהַנֶּהָג מַכְרִיז: “עֶשְׂרִים רֶגַע לְנֹפֶשׁ וְלִסְעֻדָּה!” נִנְעֲרוּ תְרֵיסַר הַנּוֹסְעִים מֵעַל מוֹשְׁבֵיהֶם הַמֻּטִּים לְמֶחֱצָה לִשְׁנַת-הַלַּיְלָה, וּמִתּוֹךְ פִּהוּק וְחִלּוּץ-עֲצָמוֹת יָצְאוּ הַחוּצָה, וַאֲנִי עִמָּהֶם. הַדֶּרֶךְ חֲלַקְלַקָּה מִקֶּרַח; וּמִתּוֹךְ שְׁסִיעָה בְּשָׁמַיִם מְעֻרְפָּלִים עוֹד נוֹצְצוּ כּוֹכָבִים מִסְפָּר, קְטַנִּים וּרְחוֹקִים. 
------------------
וַיִּמָּלֵא בֵיתוֹ שֻׁלְחֲנוֹת-זָהָב וְדַרְגְּשֵׁי-זָהָב וּקְדֵרוֹת-זָהָב.
אַחַר יָצָא הַמֶּלֶךְ מִבֵּיתוֹ וַיִּגַּע בְּגֶדֶר-הַקּוֹצִים אֲשֶׁר לְגִנּוֹתָיו, וַיִּהְיוּ הַקּוֹצִים לְזָהָב.
וְכָל וֶרֶד חַי, אֲשֶׁר נָגְעוּ בוֹ אֶצְבְּעוֹת-הַמֶּלֶךְ, קָרַשׁ וַיְהִי לְוֶרֶד-זָהָב.
יַיִן וְלֹא יִשָּׁתֶה, לֶחֶם וְלֹא יֵאָכֵל 
שָׂמֵחַ וְטוֹב-לֵב נִכְנַס הַמֶּלֶךְ מִידַס שֵׁנִית אֶל בֵּיתוֹ, כִּי הִגִּיעָה עֵת-סְעֻדָּתוֹ.
וַיָּבִיאוּ לוֹ עֲבָדָיו כַּדִּית-כֶּסֶף מְלֵאָה יַיִן.

------------------
לוּ בָאָה הֵנָּה הָאֵלָה, וְעָשְׂתָה בֶּאֱרוֹג וּרְקוֹם לְעֻמָּתִי, כִּי-עַתָּה הֶרְאֵיתִי לָהּ מִי מִשְּׁתֵּינוּ יָדֶיהָ מֵיטִיבוֹת לִפְעוֹל".
בַּת-תְּמוּתָה מְנַסָּה כֹּחָהּ מוּל כֹּחַ-אֵלָה 
וַתֹּאמֶר הָאֵלָה: "הִנֵּה הִיא לְפָנָיִךְ!" וַתָּסַר מֵעָלֶיהָ אֶת מַרְאֵה-הַזִּקְנָה.
וְנִגְלְתָה פִתְאֹם לְעֵינֵי הַנַּעֲרָה בִּמְלֹא נֹגַהּ-מוֹרָאָהּ, כַּאֲשֶׁר קָפְצָה מִקֶּדֶם, מֻשְׁלֶמֶת וַחֲמוּשָׁה, מִמֵּצַח זֶאוּס אָבִיהָ.

------------------
"וְחוֹף הַיָּם מִגְּבוּל יָפוֹ וְעַד נְהַר-הַיַּרְקוֹן, וּשְׁנֵי עֶבְרֵי הַיַּרְקוֹן יָמִינָה וּשְׂמֹאלָה – עֲשׂוּיִים גַּן צִבּוּרִי גָדוֹל, עָבֹת וְעָשִׁיר.
וּבְכָל לַיְלָה מְנַגֶּנֶת תִּזְמֹרֶת עַל בָּמָה אֵצֶל הַיַּרְקוֹן דָּרוֹמָה, שְׁלִישׁ נִגּוּנִים קְלַסִּיִּים, שְׁלִישׁ נִגּוּנֵי יִשְׂרָאֵל, וּשְׁלִישׁ נִגּוּנִים מִזְרָחִיִּים מֵעַם-הָאָרֶץ.
וְהַשָּׁטִים בְּסִירוֹת עוֹנִים בְּזֶמֶר.
"שֶׁקֶט-שֶׁקֶט בָּעִיר בַּלֵּילוֹת.

------------------
וַיֹּאמֶר אַפּוֹלוֹן: "הַאִם תִּשָּׁבַע עַל זֹאת בְּשֵׁם זֶאוּס?" וַיַּעַן הַזָּקֵן: "אוּלַי-אוּלַי רָאִיתִי מַשֶּׁהוּ, וַאֲנִי אִכָּר זָקֵן וְנִבְעָר, אֲשֶׁר פָּנָיו רַק אֶל אַדְמָתוֹ.
אוּלַי רָאִיתִי בְּהֵמוֹת, וְאֵינֶנִּי יוֹדֵעַ אִם פָּרוֹת הָיוּ, וְאוּלַי שָׁמַעְתִּי אֵיזֶה קוֹל, אֲבָל כָּבְדוּ אָזְנַי מֵהַבְחִין אִם פָּרוֹת גּוֹעוֹת הָיוּ וְאִם חֲמוֹרִים נוֹעֲרִים.
וְאוּלַי רָאִיתִי נַעַר נוֹהֵג בִּבְהֵמוֹת, וְאוּלַי לֹא נַעַר הָיָה כִּי-אִם סַטִּיר אוֹ דַקְטִיל".

------------------
הָאָחוֹת הַבְּכִירָה יְשֵׁנָה, וַיָּבוֹא אֵלֶיהָ חֲלוֹם-מַדּוּחִים, וַיִּתְיַצֵּב לְפָנֶיהָ בִּדְמוּת-אֵל נֶהְדֶּרֶת וְהָאֵל דִּבֶּר אֵלֶיהָ לֵאמֹר: "אָנֹכִי אַהַב, אֲשֶׁר אֶרוֹס אֶקָּרֵא בְּפִי אֵלִים וּמְתִים.
מָאַסְתִּי בִּפְסִיכֵי, אֲשֶׁר הָיְתָה לִי לְאִשָּׁה, וָאֲגָרֵשׁ אוֹתָהּ מִלְּפָנַי, כִּי בָגְדָה בִּי.
וְאַתְּ טוֹבָה וְיָפָה מִפְּסִיכֵי אֲחוֹתֵךְ, וּבָךְ בָּחַרְתִּי לִמְלוֹךְ תַּחְתֶּיהָ בְּלִבִּי וּבְאַרְמוֹנִי.

------------------
מְקוֹמוֹת, בָּהֶם זָרַע יוֹנָתָן אֶת זֶרַע-הַתַּפּוּחִים, כַּיּוֹם הַזֶּה נְטוּשִׁים בָּהֶם יִשּׁוּבִים פּוֹרְחִים, כְּפָרִים וַעֲיָרוֹת וְעָרִים וּמְחוֹזוֹת וּמְדִינוֹת-עָם וּבָתֵּי-סֵפֶר עִם יְלָדִים עַלִּיזִים וְהַרְבֵּה גִנּוֹת, עֲצֵי-תַפּוּחַ בָּהֶם וּבִסְבִיבוֹתֵיהֶם, וְהַתַּפּוּחִים – זַנִּים יְשָׁנִים גַּם חֲדָשִׁים. 
------------------
– מְצֻיָּן! – אָמַר סוֹמֵר-דּוֹקֵר – אַךְ אֵין לְהוֹסִיף עַל כָּךְ כָּרֶגַע. הֲלֹא פָּנֶיךָ הֶאְדִּימוּ מִן הַמַּאֲמָץ. בְּבַקָּשָׁה, בְּטוּבְךָ, הוֹלִיכֵנִי שׁוּב אֶל תּוֹךְ הַמַּיִם, וְאֶתְאַמֵּן בַּשַּׁיִט הַצְּדָדִי שֶׁאַתָּה מֵעִיד עָלָיו כִּי הוּא כָּל-כָּךְ קַל. 
וּבְכֵן, הִתְאַמֵּן סוֹמֵר-דּוֹקֵר בְּתַרְגִּילָיו, וְאִטִּי-מוּצָק שָׂחָה לְצִדּוֹ. 

------------------
 וְעוֹמֶדֶת עַד הַיּוֹם הַזֶּה! אָז הִקְרִיא אֶת הַפִּזְמוֹן הַזֶּה, וְכֵיוָן שֶׁלֹא שְׁמַעְתֶּם אוֹתוֹ מִימֵיכֶם, הָבָה וְאַשְׁמִיעוֹ לָכֶם:
שְׂבָכָה זֹה תְּסַבְּכֶךָ,
תִּמְנַע מָזוֹן מִגַּרְגַּרְתֶּךָ!
כִּי זֶה הַסַּפָּן גַּם קוֹסֵם וּנְבוֹן-לַחַשׁ הָיָה. וְהוּא יָצָא וְדָרַךְ עַל חַלּוּקֵי-הָאֲבָנִים שֶׁבַּחוֹף, וְהָלַךְ הַבַּיְתָה אֶל אִמָּא שֶׁלּוֹ, זוֹ שֶׁנָּתְנָה לוֹ רְשׁוּת לִגְרוֹר אֶת בְּהוֹנוֹת רַגְלָיו בְּתוֹךְ הַמָּיִם. 
------------------
וּבְכֵן, הָיָה זֶה בְּסֵדֶר גָּמוּר, חֲבִיבַי וַאֲהוּבַי. הֵבַנְתֶּם? 

------------------
– הַאִם בָּטוּחַ אַתָּה בְּמַה שֶּׁאָמְרָה לְךָ אִמָּא שֶׁלְּךָ? – אָמַר הַקִּפּוֹד הַסּוֹמֵר-הַדּוֹקֵר – הַאִם אַתָּה בָּטוּחַ בְּתַכְלִית בִטָחוֹן? אוּלַי אָמְרָה כִּי כְּשֶׁאַתָּה מְיַשֵּׁר צָב מֵהִתְקַפְּלוּתוֹ, עָלֶיךָ לִקְלֹף אוֹתוֹ מִן הַמַּיִם בִּרְדִיָּה, וּכְשֶׁאַתָּה מַחֲזִיק בְּכַפְּךָ קִפּוֹד סוֹמֵר-דּוֹקֵר, עָלֶיךָ לְהַשְׁלִיךְ אוֹתוֹ עַל גַּבֵּי הַקְּלִפָּה. 

------------------
וְהֶחָתוּל הָלַךְ לוֹ הַרְחֵק-הַרְחֵק וְהִתְחַבֵּא בָּדָד בְּיַעֲרוֹת הַפְּרָאִים הַרְטֻבִּים לְיָמִים רַבִּים, עַד שֶׁשָּׁכְחָה אוֹתוֹ הָאִשָׁה.
רַק הָעֲטַלֵּף – הַעֲטַלֵּף הַקָּטָן, הַמְּהֻפָּךְ – אֲשֶׁר הָיָה תָלוּי בְתוֹךְ הַמְּעָרָה, יָדַע אֶת מְקוֹם-מַחֲבּוֹאוֹ שֶׁל הֶחָתוּל; וּמִדֵּי עֶרֶב יָעוּף הָעֲטַלֵּף וְיָבִיא לֶחָתוּל חֲדָשׁוֹת מִכָּל מִקְרֶה אֲשֶׁר יִקְרֶה.
עֶרֶב אֶחָד אָמַר הָעֲטַלֵּף: “יֵש תִּינוֹק בַּמְּעָרָה.
חָדָש הוּא, וָרוֹד הוּא, שָׁמֵן וְקָטָן, וְהָאִשָׁה מְחַבֶּבֶת אוֹתוֹ מְאֹד.”

------------------
סַם-הֲקָאָה הוּא – וְיָקִיא כְּרוֹנוֹס אֶת כָּל יְלָדָיו אֲשֶׁר בָּלַע, וְיִהְיוּ לְךָ לְעֵזֶר בְּמִלְחַמְתְּךָ אִתּוֹ".
כְּרוֹנוֹס מֵקִיא אֶת יְלָדָיו 
וַיַּעַשׂ זֶאוּס כַּעֲצַת מֶטִיס.
יוֹם אֶחָד, כִּשְׁתוֹת כְּרוֹנוֹס אֶת מַשְׁקֵה-הַדְּבַשׁ מִיַּד שַׂר-הַמַּשְׁקִים שֶׁלּוֹ, נֶהְפְּכוּ בּוֹ מֵעָיו, וַיָּקֵא אֶת מְלוֹא הַכַּד אֲשֶׁר שָׁתָה, וְאֶת סְעֻדַּת-יוֹמוֹ, וְגַם אֶת כָּל הָאֵלִים, יַלְדֵי רֵיעָה, אֲחֵי זֶאוּס וְאַחְיוֹתָיו, אֲשׁר בֵּינְתַיִם גָּדְלוּ וּבָגְרוּ בְּבֶטֶן-אֲבִיהֶם.

------------------
הוּא דִבֵּר בְּקוֹל רָם, וְאָמַר לְנַעַר זֶה: “בּוֹא בַּיּוֹם הַשֵּׁנִי בְּשָׁעָה שֶׁבַע!” וּלְמִשְׁנֵהוּ: " נִקְרָא לְךָ בְּעֵת הַצֹּרֶךְ!" (זוֹ דֶרֶךְ-נִימוּס לוֹמַר: לֵךְ לַעֲזָאזֵל!).
נִקְרֵאתִי גַם אָנִי, וְעָמַדְתִּי בְּפִיק-בִּרְכַּיִם לִפְנֵי מְחַלֵּק הַמִּשְׂרוֹת. הוּא עִיֵּן בְּגִלְיוֹנִי, הִבִּיט עָלַי, וְשָׁאַל: “אַתָּה יוֹדֵעַ חֶשְׁבּוֹן?” אָמַרְתִּי: “צִיּוּנַי לֹא הָיוּ רָעִים בְּבֵית-הַסֵּפֶר”. הוּא רָשַׁם סִימַן-זָוִית עַל כַּרְטִיסִי, וְהֶעֱבִירַנִי אֶל הַמַּזְכִּיר. 
------------------
וַיֹּאמֶר פְּרוֹמֶתֵּיאוֹס: "הִנֵּה, חִלַּקְתִּי פַּר אֶחָד לִשְׁנַיִם, חֵלֶק כְּחֵלֶק.
בְּחַר-לְךָ בְּשֵׁם הָאֵלִים אֶת הַמַּחֲצִית הָאֶחָת, וְהַמַּחֲצִית הַשְּׁנִיָּה תִהְיֶה לִבְנֵי-הָאָדָם".
זֶאוּס בּוֹחֵר אֶת חֵלֶק הָאֵלִים בַּזְּבָחִים 
וַיַּבֵּט זֶאוּס אֶל שְׁתֵּי הַחֲבִילוֹת, הָאַחַת עוֹר יָבֵשׁ וְהַשְּׁנִיָּה כֻּלָּהּ חֵלֶב לָבָן וְשָׁמֵן, וַיִּשְׁלַח יָדוֹ אֶל חֲבִילַת-הַחֵלֶב וַיִּקָּחֶנָּה, וְאֶל חֲבִילַת-הָעוֹר לֹא שָׁעָה.

------------------
אֲנִי אוֹרֵחַ בָּעִיר, וִידִידִי מְדַבֵּר אֵלַי טֶלֶפוֹנִית: “בּוֹא וְאַרְאֶךָּ הוֹדָהּ שֶׁל עִיר!”
מַה לִּרְאוֹת בִּנְיוּ-יוֹרְק וְלֹא רָאִיתִי?
הֵן בְּחוּצוֹתֶיהָ גֻּדַּלְתִּי, רְחוֹבוֹת הָנְרִי וּבְּרוּם רָאוּ נְעוּרַי, וּבַחֲרוּתִי תַּחַת עֵין הַבְּרוֹנְקְס.
“מִן הַסְּתָם”, אָמַרְתִּי לוֹ, “אַתָּה מִתְכַּוֵּן לְאֵיזֶה מָקוֹם שֶׁכָּל עֶרְכּוֹ – בִּסְפִירַת זִכְרוֹנוֹתֶיךָ”.
“עֶרֶךְ מֻחְלָט לוֹ”, עָנַנִי קְצָרוֹת.

------------------
וְאַתֵּינֵי, הַחֲכָמָה בָאֵלוֹת – הִיא אֲשֶׁר לִמְּדָה לָרִאשׁוֹנָה לִבְנוֹת-תְּמוּתָה תְּבוּנוֹת-כַּפַּיִם בַּעֲשִׂיַּת מַרְבַד וִירִיעָה וּמַלְבּוּשׁ – שָׂבְעָה נַחַת מֵעֲבוֹדַת הַנַּעֲרָה אֲרַכְנֵי.
הַנַּעֲרָה מִתְפָּאֶרֶת כְּנֶגֶד הָאֵלָה 

------------------
בָּדָד וְלָבֶטַח הוּא הוֹלֵךְ, אֲפוּף חֶרְדַּת-קֹדֶשׁ אֲשֶׁר לַמָּקוֹם. וּלְמַעְלָה, בִּתְכֵלֶת הָרָקִיעַ, מְרַחֶפֶת סִיעַת-עֲגוּרִים; הֵם, בְּמַסָּעָם דָּרוֹמָה, לִוּוּהוּ בְּכָל דֶּרֶךְ-טִיּוּלוֹ מִן רֶגְיוֹן וְעַד הֵנָּה, פַּעַם מִתְפָּרְדִים אִישׁ לְנַפְשׁוֹ, וְשׁוּב מִתְלַהֲקִים בְּטִיסָה עַגְלִילִית לְמוֹ סִיעָה אֶחָת. וְחֶבְרַת אֲפֹרֵי-הַכָּנָף הָאֵלֶּה עָרְבָה לוֹ מְאֹד. וַיִּשָּׂא קוֹלוֹ וַיֹּאמַר לָהֶם:

------------------
וְהַקִּיקְלוֹפִּים יָדְעוּ אֶת סוֹד מְלֶאכֶת חִצֵּי-רַעַם, וַיִּמְסְרוּ אֶת הַסּוֹד לְזֶאוּס, וַיְלַמְּדוּהוּ לַעֲשׂוֹת חִצֵּי-רַעַם וְלִירוֹת בָּהֶם.
וְהֵם עַצְמָם יָשְׁבוּ וְעָשׂוּ חִצֵּי-רַעַם, עַד הָיוּ חֲמוּשִׁים בְּרַבִּים-רַבִּים מֵהֶם.
וּשְׁלֹשֶׁת בַּעֲלֵי מְאַת-הַזְּרוֹעוֹת צָבְרוּ סְלָעִים עֲקוּרִים וְאַבְנֵי-שָׂדֶה גְדוֹלוֹת לַעֲרֵמוֹת-עֲרֵמוֹת.
וּבְנֵי כְּרוֹנוֹס, פּוֹסֵידוֹן, הָדֶס וְזֶאוּס, שְׁלָשְׁתָּם נוֹעֲצוּ יַחַד לְהַכּוֹת אֶת כּרוֹנוֹס אֲבִיהֶם מַכַּת אַלְקוּם.

------------------
וַיְסַפֵּר סִילֶנוֹס לַמֶּלֶךְ מִידַס עַל הַוְּלָדוֹת אֲשֶׁר הֶעֱמִידָה אֶכִּידְנֵי לְאָחִיהָ-בַּעְלָהּ טִיפוֹן, הֵמָּה: קֶרְבֶּרוֹס, הַכֶּלֶב מְשֻׁלַּשׁ-הָרָאשִׁים, שׁוֹמֵר שַׁעֲרֵי-שְׁאוֹל; הַהִידְרָה, זוֹ צִפְעוֹנִית-מַיִם רַבַּת-רָאשִׁים; הַכִּימֵירָה, מִפְלֶצֶת נוֹשֶׁפֶת-לֶהָבוֹת, אֲשֶׁר רֹאשָׁהּ רֹאשׁ-אֲרִי מַקְרִין, גּוּפָהּ גּוּף-עֵז, וּפֶתֶן לָהּ לְזָנָב; וְאוֹרְתְּרוֹס, הַכֶּלֶב כְּפוּל-הָרֹאשׁ, אֲשֶׁר מֻנָּה שׁוֹמֵר לַבָּקָר שֶׁל שְׁאֵר אִמּוֹ, גֶּרְיוֹן: וַיְהִי כְּבוֹא אֶכִּידְנֵי לְבַקֵּר
------------------
כַּפּוֹת הַמֹּאזְנַיִם שְׁקוּלוֹת 
זֶה חֲצִי-הַמַּרְבַד הָאֶחָד אֲשֶׁר עָשׂתָה הָאֵלָה; וּבַחֲצִי-הַמַּרְבַד הַשֵּׁנִי אָרְגָה וְרָקְמָה אֶת סִפּוּר הִיאַקִּינְטוֹס.
עוֹד נַעַר הָיָה אָהוּב עַל הָאֵל אַפּוֹלוֹן – הִיאַקִּינְטוֹס בֶּן הַמּוּסָה קְלִיאוֹ.
פַּעַם לִמֵּד אַפּוֹלוֹן לְהִיאַקִּינְטוֹס תּוֹרַת זְרִיקַת-דִּיסְקוּס.

------------------
וַתַּבוֹא אֶל אַרְמוֹן פֶּרְסֶפוֹנֵי, וַתִּמְצָא אֶת מַלְכַּת-שְׁאוֹל יוֹשֶׁבֶת עַל כִּסֵּא-זְהָבָהּ.
וּפֶרְסֶפוֹנֵי קִבְּלָה אוֹתָהּ בִּמְאוֹר-פָּנִים, וּבִקְשָׁה אוֹתָהּ לָשֶׁבֶת וְלִסְעוֹד אֶת לִבָּהּ, אַךְ פְּסִיכֵי אָמְרָה: "בַּקָּשָׁה לִי לְפָנַיִךְ מֵאֵת אַפְרוֹדִיטֵי הָאֵלָה: מַלְאִי-נָא אֶת הַקֻּפְסָה הַזֹּאת מְעַט מִן הַמִּשְׁחָה אְשֶׁר בּוֹ תִּשְׁמְרִי יָפְיֵךְ לָעַד.
וְלֹא אוּכַל שֶׁבֶת וּסְעוֹד, כִּי אָצָה לִי דַרְכִּי".

------------------
וַיְהִי בַבֹּקֶר, וַתִּקְרֶאנָה הַבָּנוֹת לַמֶּלֶךְ אֲבִיהֶן, וַיָּבוֹא הֶחָדְרָה.
וַתְּסַפֵּרְנָה לוֹ אֶת קוֹרוֹת-הַלַּיְלָה: כִּי מָצְאוּ אֶת הַיֶּלֶד בּוֹכֶה, וְהָאֵם בְּתַרְדֵּמַת-עִלָּפוֹן, וְהָאוֹמֶנֶת אֵינֶנָּה.
וְהַמֶּלֶךְ לֹא רָאָה אֶת הָאֵלָה, כִּי אֻפְּלָה מִמֶּנּוּ.
אָז תִּתְעוֹרֵר מֶטַנֵּירָה מִתַּרְדֵּמָתָהּ, וַתֵּרֶא אֶת הָאֵלָה בַּהֲדָרָהּ, וַתָּקָם מֵעַל הַמִּטָּה וַתִּשְׁתַּחֲוֶה לָהּ.

------------------
"אַךְ יִזָּכֵר כִּי גַם עִיר זוֹ הִיא שִׁגְיוֹן-חֲלוֹם, נוֹף-בִּימָה אֲשֶׁר, כְּבוֹא שַׁעְתּוֹ, יִתְקַפֵּל וְיִגָּנֵז בָּאֲפֵלָה.

------------------
הַזָּקֵן עָמַד קוֹמְמִיּוּת. הוּא הִבִּיט אֶל צִלּוֹ שֶׁהֻטַּל מֵאֲחוֹרָיו מִזְרָחָה. אָמַר: “שְׁעוֹן-שֶׁמֶשׁ יֵשׁ לִי – זֶה צֵל-גּוּפִי. הִגִּיעָה עֵת עֲבוֹדָתִי. רְצוֹנְךָ, סַיַּע לִי”.
וְהוּא הִתְחִיל מַסִּיעַ אֲבָנִים בִּזְרִיזוּת, קוֹבֵעַ הַגְּדוֹלוֹת שֶׁבָּהֶן בַּגָּדֵר, וְזוֹרֵק הַקְּטַנּוֹת שֶׁבָּהֶן אֶל גַּל אֶחָד. הֵרַמְתִּי גַּם אֲנִי אֲבָנִים, וְהִתְחַלְתִּי מֵבִיא אוֹתָן אֶל הַגָּדֵר. וּבָחַרְתִּי לֹא גְדוֹלוֹת בְּיוֹתֵר, שֶׁלֹּא תְהֵא יְגִיָעִתי נִכֶּרֶת. 
------------------
אֲנִי מֵרִיחַ רֵיחַ זֵיבְּרָה, אָנוּ שׁוֹמֵעַ קוֹל זֵיבְּרָה, אֲבָל אֵינֶנִּי רוֹאֶה זֵיבְּרָה.
– הַמְתֵּן מְעַט, – אָמַר הַכּוּשִׁי.
– זֶה זְמָן רָב מֵאָז צַדְנוּ אוֹתָם.
אוּלַי שָׁכַחְנוּ אֶת מַרְאֵיהֶם.
שְׁטוּת! – אָמַר הַנָּמֵר.
– אֲנִי זוֹכְרָם יָפֶה-יָפֶה מֵאוֹתָם הַיָּמִים בוֶּלְדְּ הַגָּבֹהַּ, בְּיִחוּד אֶת עַצְמוֹתֵיהֶם הַמְּמֻיָּחוֹת.

------------------
 שׁוּם גֻּזְמָה, הִרְגִּישׁ שֶׁמַּר לוֹ וְצַר לוֹ בִּמְאֹד-מְאֹד.
אָמַר אֶל דַּג-חַכִּימָא: “אָדָם זֶה הוּא מְאֻגְרָף בְּיוֹתֵר. וְחוּץ מִזֶּה, הוּא מֵבִיא אוֹתִי לִידֵי גֵהוּק. מָה אֶעֱשֶׂה?”
– אֵמוֹר לוֹ וְיֵצֵא, – אָמַר דַּג-חַכִּימָא.
צָעַק הַלִּוְיָתָן לְתוֹךְ לוֹעַ עַצְמוֹ אֶל הַסַּפָּן שֶׁנִּטְרְפָה סְפִינָתוֹ בַּיָּם: צֵא וְהִתְנַהֵג יָפֶה. אֲנִי מְגַהֵק.

------------------
וְכֵיוָן שֶׁרָץ הַרְבֵּה, הָיָה עָיֵף וְנוֹשֵׁם בְּחָזְקָה.
וְרַגְלָיו הָיוּ שְׂרוּטוֹת; אַף-עַל-פִּי-כֵן הִשְׁתַּדֵּל לִהְיוֹת מְנֻמָּס.
וַיְהִי אַךְ רָאֲתָה טֶשּׁוּמֵי אֶת הַתְּמוּנָה, וַתִּצְעַק צְעָקָה גְדוֹלָה וּמָרָה, וַתִּתְנַפֵּל עַל הַזָּר.
וְיֶתֶר הַגְּבָרוֹת מִבְּנוֹת תְּקוּפַת הָאֶבֶן הַחֲדָשָׁה הִפִּילוּהוּ לָאָרֶץ, וַתֵּשַׁבְנָה עָלָיו בְּטוּר אָרֹךְ, שֵׁשׁ בַּטּוּר, וטֶשּׁוּמֵי הִתְחִילָה מוֹרֶטֶת אֶת שַׂעֲרוֹתָיו.
הַדָּבָר נָכוֹן כִּנְכוֹן הַחֹטֶם עַל פָּנָיו שֶׁל הָאִישׁ הַזָּר הַזֶּה.

------------------
 מֵאִיץ בְּסוּסָיו-אֵשׁ לָצֵאת מֵעַל פְּנֵי-הָאֲדָמָה בְּטֶרֶם הֵעָלֵם כּוֹכָבִים, כְּאִלּוּ סַקְרָנִי הוּא לִרְאוֹת אֶת הַנַּעֲשֶׂה.
הֶלְיוֹס רָאָה, וְהוּא יוֹדֵעַ, אֵת אֲשֶׁר קָרָה בַּבֹּקֶר הַהוּא".
וַתָּטֹסְנָה שְׁתֵּי הָאֵלוֹת, בְּכֹחַ קִסְמֵי הֶקַּטֵּי, אֶל אֲחוֹרֵי-הָרָקִיעַ צָפוֹנָה-מִזְרָחָה אֲשֶׁר מִשָּׁם יֶאֱתֶה הֶלְיוֹס לָצֵאת וּלְהָאִיר לָאָרֶץ, וַתַּעְצֹרְנָה אֶת מִרְכֶּבֶת-הָאֵשׁ וְאֶת סוּסֵי-הָאֵשׁ אֲשֶׁר לְהֶלְיוֹס.

------------------
הַאִם חָשַׁב כִּי מְנוּסָה תַּסְתִּירֵהוּ? בְּכַנְפֵי-חשֶׁךְ, עִמּוֹ וְעַל-יָדוֹ אָנוּ נוֹסְעוֹת! חוּטִים יְקוּשִׁים לְרַגְלֵי שׁוֹפֵךְ-הַדָּם נִפְרוֹשׂ, בְּסוֹפוֹ – בְּהֶקְדֵּם אוֹ בְּאֵחוּר – אַרְצָה יִפּוֹל! לֹא נִיעַף, לֹא נִיגַע, רוֹדְפוֹת-מְרַדְּפוֹת בְּעִקְּבוֹתָיו נֵלֵכָה! לֹא תּוֹעִיל חֲרָטָה לִמְחוֹק דָּמִים. הָלְאָה-הָלְאָה נִדְחָפֵהוּ עַד רִדְתּוֹ אֶל שְׁאוֹל-תַּחְתִּיּוֹת, וְשָׁם נִתְפְּסֵהוּ: שֶׁלָּנוּ הוּא עֲדֵי-עַד!”

------------------
וַתָּקָם רָחֵל מִמְּקוֹמָהּ בֵּין קְדוֹשֵׁי-עֶלְיוֹן, וַתִּשָּׂא אֹמֶר: “הִפְכוּ הָאַדֶּרֶת, אַדֶּרֶת-הַשִּׁיר הַהֲדוּרָה, הַקְּרוּעָה, וְהַבִּיטוּ וְהַרְגִּישׁוּ!”
טָסוּ שְׁנַיִם מִמַּלְאֲכֵי-הַשָּׁרֵת לַעֲשׂוֹת דְּבָרָהּ. הָפְכוּ אֶת אַדֶּרֶת-הָאַרְגָּמָן, אַדֶּרֶת-הַפְּאֵר, וַיְגַלּוּ אֶת צִדָּהּ הַנִּסְתָּר.
כָּל צִדּוֹ הַפְּנִימִי שֶׁל אֶרֶג-הַפְּאֵר הָיָה עָשׂוּי שְׂעָרוֹת סוֹמְרוֹת, נוֹצְצוֹת מִנּוֹזְלִים אֲדֻמִּים, כְּמַחֲטֵי-פֶּלֶד אֲשֶׁר נִדְקְרוּ בַּבָּשָׂר הֶחָי.

------------------
וּסְפִינוֹת-קִיטוֹר, גְּדוֹלוֹת עִם קְטַנּוֹת, נוֹצְצוֹת בִּמְאוֹרוֹתֵיהֶן, נוֹסְעוֹת אָנֶה וָאָנָה עַל פְּנֵי הַמִּפְרָץ, זוֹ חוֹלֶפֶת וְזוֹ בָּאָה, חוֹרְשׁוֹת מַעֲנִיּוֹת-קְצָפִים בְּקִפּוּלֵי הַגַּלִּים הַמְּשֻׁפָּעִים; וּמֵהֶן זְעִירוֹת מְאֹד אַךְ מוֹשְׁכוֹת מֵאֲחוֹרֵיהֶן אַרְבּוֹת-מַשָּׂא עֲנָקִיּוֹת, וְעָשָׁן יִסְתַּלְסֵל מֵאֲרֻבָּתָן הָאַחַת, וּכְמִסְפַּר הָאַרְבּוֹת כֵּן מִסְפַּר הַמְּאוֹרוֹת עַל תֹּרֶן-דִּגְלָן.
נִבְלַע הַשֶּׁמֶשׁ, וְתָו-כַּרְמִיל בּוֹעֵר יְסַמֵּן מְקוֹם הִבָּלְעוּתוֹ. 
------------------
וַתִּשְׂמַח הֶרָה עַל מַתְּנַת בְּנָהּ, וְלֹא יָדְעָה כִּי נָקָם יֶהְגֶּה לָהּ הֶפֵיסְטוֹס; כִּי עַל כֵּן יָדַע אֵת אֲשֶׁר עוֹלְלָה לוֹ אִמּוֹ, כִּי הִתְבַּיְּשָׁה בּוֹ וַתַּשְׁלִיכֵהוּ מִמְּרוֹמִים אָרְצָה, וְלֹא דַי לוֹ שֶׁנּוֹלַד בַּעַל-מוּם, עֲקֵבָיו לְפָנִים וְכַף-רַגְלוֹ מוֹרָה אֲחוֹרַנִּית – אַף עֲשָׂאַתְהוּ נְכֵה-רַגְלַיִם וּמְדַדֶּה-צוֹלֵעַ בְּלֶכְתּוֹ.
נִקְמַת הֶפֵיסְטוֹס 

------------------
אַתֶּם יְכוֹלִים לִרְאוֹתָם עַל עוֹרוֹ שֶׁל כָּל נָמֵר-בַּרְדַּלָס, חֲבִיבַי וַאֲהוּבַי.
לִפְעָמִים הֶחֱלִיקוּ הָאֶצְבָּעוֹת וְהַתָּוִים נַעֲשׂוּ מְטֻשְׁטָשִׁים מְעַט; אֲבָל אִם תִּסְתַּכְּלוּ יָפֶה-יָפֶה, תִרְאוּ שֶׁתָּמִיד יֶשְׁנָן חָמֵשׁ חֲבַרְבּוּרוֹת, סִמָּנִים לַחֲמֵשֶׁת רָאשֵׁי אֶצְבָּעוֹת שְׁמֵנִים וּשְׁחוֹרִים.
– עַכְשָׁו אַתָּה כְלִיל-יֹפִי – אָמַר הַכּוּשִׁי – אַתָּה יָכֹל לִרְבֹּץ עַל הַקַּרְקַע הַשּׁוֹמֵמָה וּלְהִדַּמוֹת לְגַל חַלּוּקֵי אֲבָנִים.

------------------
וְנִדְמָה לוֹ שֶׁהוּא שׁוֹפֵךְ אֶת כָּל חַיֵּי-עֱנוּתוֹ הַחוּצָה בִּדְמָעוֹת, וְהַיָּם מְשַׁלֵּחַ קִינָה טוֹרֶדֶת עַל פְּנֵי מֹחוֹ הַגּוֹוֵעַ. אֲבָל הוּא רַק נִרְדָּם. הִתְעוֹרֵר, וְרָאָה מִמַּעַל לוֹ לַיְלָה כָּחֹל, טָהוֹר, וּבוֹ כּוֹכָבִים קוֹלְחִים וְקוֹצְפִים, מִתְפָּעֲמִים וּמִתְפָּרְכִים, בְּלִגְיוֹנוֹת וּבְרִיתוֹת וַאֲגֻדּוֹת. 
------------------
עַל כָּרְחוֹ רָץ! 
עֲדַיִן רָץ דִּינְגוֹ – הַכֶּלֶב הַצָּהֹב דִּינְגוֹ – רַעֲבוֹנוֹ הוֹלֵךְ וְגָדֵל, מְגַחֵךְ כְּמוֹ רִתְמַת-סוּס, לְעוֹלָם לֹא מִתְקָרְבִים, לְעוֹלָם לֹא מִתְרַחֲקִים, עַד שֶׁבָּאוּ אֶל נְהַר-הַוּוֹלְגוֹנְג. 
וְהִנֵּה, לֹא גֶשֶׁר שָׁם, וְלֹא סְפֵינַת מַעֲבָר, וְלֶא יָדַע הַקֶּנְגּוּרוּ אֵיךְ לַעֲבֹר, וּבְכֵן עָמַד עַל רַגְלָיו וְקָפַץ. 
עַל כָּרְחוֹ קָפַץ! 

------------------
– שְׁמָעֵנִי, פַּאוּ-אַמָּה. כְּשֶׁאַתָּה יוֹצֵא מִמְּעָרָתְךָ, מֵי הַיָּם נִשְׁפָּכִים וְיוֹרְדִים אֶל פּוּסַט-טַאסֶק, וְכָל חוֹפֵי הָאִיִּים נִשְׁאָרִים עֵירֹם וְעֶרְיָה, וְדָגִים קְטַנִּים מֵתִים, וְרַגָ’ה מוֹיֶנְג קַבַּן, מֶלֶךְ הַפִּילִים, רַגְלָיו מִתְכַּסּוֹת טִיט. כְּשֶׁאַתָּה חוֹזֵר וַיּוֹשֵׁב בְּפוּסַט-טַאסֶק, מֵי-הַיָּם גּוֹאִים, וּמַחֲצִית הָאִיִּים הַקְּטַנִּים טוֹבְעִים, וּבֵית-הָאִישׁ נִשְׁטָף כְּמוֹ בְּמַבּוּל, וְרַגָ’ה עַבְּדוּלָה, מֶלֶךְ-הַתַּנִּינִים, פִּיו מִתְמַלֵּא מֵי-מֶלַח.

------------------
– לְמַה זֶּה דוֹמֶה? – טוֹב-טוֹב הוּא, – אָמַר דַּג-חַכִּימָא הַקָּטָן, – אֶלָּא שֶׁהוּא קְצַת מְאֻגְרָף. – אִם כֵּן, הָבֵא לִי וְאֶטְעַם מִמֶּנּוּ, – אָמַר הַלִּוְיָתָן, הִכָּה בִזְנָבוֹ עַד שֶׁהַיָּם הָמָה וְרָתַח סְבִיבוֹתָיו. – אֶחָד מֵהֶם יַסְפִּיק לְךָ כְּדֵי סְעֻדָּה אַחַת. – אָמַר דַּג-חַכִּימָא. 
------------------
– אִמָּא – אָמַר – הַיּוֹם יֵשׁ שְׁנֵי יְצוּרִים חֲדָשִׁים בַּיַּעַר, וְזֶה שֶׁאָמַרְתְּ שֶׁלֹא יוֹדֵעַ לִשְׂחוֹת שׂוֹחֶה, וְזֶה שֶׁאָמַרְתְּ שֶׁלֹּא יוּכַל לְהִתְקַפֵּל מִתְקַפֵּל, וּשְׁנֵיהֶם נַעֲשׂוּ שֻׁתָּפִים לְעֻקְצֵיהֶם, לְפִי דַעְתִּי – מִפְּנֵי שֶׁשּׁנֵיהֶם כֻּלָּם קַשְׂקַשִּׂים, תַּחַת אֲשֶׁר יִהְיֶה הָאֶחָד מֵהֶם חָלָק וְהַשֵּׁנִי מְאֹד דּוֹקְרָנִי; וְנוֹסָף לְכָךְ הֵם מִתְגַּלְגְּלִים סְחוֹר-סְחוֹר בְּעִגּוּלִים, וְלֹא טוֹב לִי. 

------------------
(לוֹפֵת הָעַמּוּדִים) אֵל-אֱלֹהִים הַבּוֹעֵר בְּדָמִי, מִקְוֵה-לַהַב הַגּוֹעֵשׁ בְּלִבִּי וְשׁוֹלֵחַ זְרָמָיו-אֵשׁ בְּמוֹ עוֹרְקַי, רֹגֶז-בְּשָׂרִי, אֹנֶס אֲשֶׁר לְקָחַנִי מֵאֹהֶל-אִמִּי וּדְפָקַנִי לָצֵאת נוֹצֵץ בִּמְסִלָּתִי, לִפְסוֹעַ עַל קָדְקֹד זֵדִים, גְּדָרוּנִי, לְשַׁלֵּחַ צָרֶבֶת בְּקָמַת אוֹיְבַי, וּלְמַגֵּר עַזִּים, פָּעֲרוּ פֶּה לְבַלְעֵנִי, וְהָפֹךְ אוֹתָם לִמְקוֹרוֹת מֹתֶק וּמִחְיָה? 
------------------
וַעֲדַיִן רָץ דִּינְגוֹ – הַכֶּלֶב הַצָּהֹב דִּינְגוֹ – וְהוּא מְאֹד נָבוֹךְ, מְאֹד רָעֵב, וּמְשְׁתּוֹמֵם מַה בָּעוֹלָם אוֹ מִחוּץ לָעוֹלָם גָּרַם לוֹ לַיָּשִׁישׁ קֶנְגוּרוּ לְדַלֵּג כָּכָה. 
כּי הוּא דִלֵּג כְּמֹו צְרָצַר; כְּמוֹ קִטְנִית בְּמַחֲבַת; אוֹ כְּמוֹ כַּדּוּר-גּוּמִי חָדָשׁ עַל רִצְפַּת חֲדַר-יְלָדִים. 
עַל כָּרְחוֹ דִלֵּג! 

------------------
וְלַנַּעַר תֵּבַת-בְּדִיל, מְלֵאָה מַטְבְּעוֹת-זָהָב קְדוּמוֹת. מֵאָבוֹת רְחוֹקִים יָרְדָה אֵלָיו יְרֵשָׁה, וְאִישׁ לֹא נָגַע בָּהּ דּוֹרוֹת רַבִּים, כִּי עַזָּה מַסֹּרֶת-הַבַּיִת: אַל יִגַּע אִישׁ בָּאוֹצָר, כִּי אִם לְצֹרֶךְ עָצוֹם וְנִכְבָּד.

------------------
עָמְדוּ וְכִסּוּ אֶת רָאשֵׁיהֶן בַּצְּעִיפִים, וְשָׂמוּ יְדֵיהֶן לְמוֹ פִיהֶן, וְצָעֲדוּ וְשָׁבוּ אֶל הָאַרְמוֹן עַל רָאשֵׁי אֶצְבְּעוֹת-רַגְלֵיהֶן, כְּעַכְבָּרִים לִשְׁתִיקָה.
וּבַלְקִיס – בַּלְקִיס הַיָּפָה וְהַמְּצֻיֶּנֶת בַּנָּשִׁים, עָבְרָה דֶּרֶךְ הַחֲבַצָּלוֹת וּבָאָה בְּצֵל עֵץ הַכֹּפֶר, וַתָּשֶׂם אֶת יָדָהּ עַל כְּתֵפוֹ שֶׁל שְׁלֹמֹה וַתֹּאמַר: – הוֹ אֲדוֹנִי וְאוֹצַר-נַפְשִׁי, שְׂמַח, כִּי לִמַּדְנוּ אֶת מַלְכוֹת מִצְרַיִם וּפוּט וְלוּד וּפָרַס וְהֹדּוּ וְסִין, לֶקַח כַּבִּיר וּמְרוֹמָם.

------------------
וְיֵשׁ מַאֲמַצִּים מִצַּד הַמּוֹסָדוֹת הַלְּאֻמִּיִּים לְהַעֲבִיר אֶת כָּל הָרְכוּשׁ הַמַּדָּעִי וְהַסִּפְרוּתִי שֶׁל לְשׁוֹנוֹת זָרוֹת לְתוֹךְ כְּלִי עִבְרִי נָאֶה.
לֹא לְשֵׁם רִוְחֵי-עֵסֶק נַעֲשִׂים הַתַּרְגּוּמִים, כִּי-אִם מִתּוֹךְ אַחֲרָיוּת לַדּוֹרוֹת הַבָּאִים.
“חוֹף-הַיָּם נִשְׁמָר בְּתַכְלִית הַנִּקָּיוֹן; וּבָתִּים לְהִתְלַבְּשׁוּת, מִקְלָחוֹת וְנוֹחֻיּוֹת בָּשָׂר-וָדָם יֵשׁ שָׁם, לְפִרְקֵי-מָקוֹם קְבוּעִים, הַכֹּל בְּחִנָּם, לִשְׁמוֹר עַל הַצְּנִיעוּת וְעַל טֹהַר-הַגּוּף.

------------------
מִקֵּץ שְׁלֹשָׁה יָמִים בָּא זְבוּב וְעָקַץ אוֹתוֹ בִּכְתֵפוֹ, וְטֶרֶם יָדַע מָה הוּא עוֹשֶׁה, הֵרִים אֶת חָטְמוֹ וַיַּךְ בְּקָצֵהוּ אֶת הַזְּבוּב הַהוּא וַיְמִיתֵהוּ.
– מַעֳלָה טוֹבָה מִסְפָּר אֶחָד! – אָמַר פֶּתֶן-הַסְּלָעִים הַדּוּ-צִבְעוֹנִי – לֹא הָיִיתָ יָכוֹל לַעֲשׂוֹת כָּךְ בְּחֹטֶם פָּעוּט-מָעוּט.
וְטֶרֶם יָדַע מָה הוּא עוֹשֶׂה, שָׁלַח הַפִּילוֹן אֶת חָטְמוֹ, קָטַף לֶגֶם עֵשֶׂב הָגוּן, אִבֵּק אוֹתוֹ הֵיטֵב כְּנֶגֶד רַגְלָיו הַקְּדֻמָּנִיּוֹת, וּפִטֵּם בּוֹ אֶת הַפֶּה – הוּא פִיו.

------------------
הֶמְשֵׁךְ דֶּרֶךְ-מַסָּעֵנוּ – כְּבִישׁ-הַחוֹף הֶחָדָשׁ לַחֲדֵרָה, הַגֶּשֶׁר מֵעַל נַחַל-אַלֶכְּסַנְדֶּר, וּסְבִיבוֹת קֵיסָרִי. שָׁם חָדַל הַגֶּשֶׁם, וְעָבֵי-עָנָן פֻּזְּרוּ כְּלָבְשָׁם צוּרַת שִׁנַּיִם קְצוּצוֹת מִמַּעַל, עִגּוּלִים וְסִלְסוּלִים מִלְּמַטָּה, וְקַו לְבַנְבָּן-כְּחַלְחַל בְּאֶמְצַע. דַּוְקָא אוֹתוֹ קַו, עֵין-חָלָב לוֹ, נָצַר בּוֹ נְבוּאַת-סוּפָה יוֹתֵר מִמַּקִּיפָיו הַקּוֹדְרִים.

------------------
– מְצֻיָּן! – אָמַר אִטִּי-מוּצָק, – עוֹד מְעַט תִּרְגּוּל, וְתִהְיֶה מַמָּשׁ לִוְיָתָן. עַכְשָׁו, בִּרְשׁוּתְךּ אַטְרִיחֲךָ לְהַתִּיר אֶת גַּבִּי וְאֶת רִקּוּעַי מִפָּנִים וּמֵאָחוֹר כְּדֵי עוֹד שְׁנֵי חוֹרִים. אֲנַסֶּה אֶת הַכְּפִיפָה הַמַּקְסִימָה שֶׁאַתָּה מֵעִיד עָלֶיהָ שֶׁהִיא כָּל-כָּךְ קַלָּה. הָיָּגוּאָר רַב-הַגְּוָנִים מַה יִּשְׁתּוֹמֵם עַל כָּךְ! 
– מְצֻיָּן! – אָמַר סוֹמֵר-דּוֹקֵר, כֻּלוֹ רָטֹב מִן הָאֲמַזּוֹן הַגּוֹעֵשׁ-הַמְּרֻפָּשׁ. 
------------------
הַיַּיִן וְטִיבוֹ וּבְהִפָּגְשָׁם מִקֵּץ שָׁנָה, הֵסִיר סִילֶנוֹס אֶת צַלַּחַת-הָאֶבֶן מֵעַל מַכְתֵּשׁ-הָאֶבֶן, וַיַּעַל אֶל אַף דִּיאוֹנִיסוֹס רֵיחַ נִיחוֹחַ אֲשֶׁר כָּמוֹהוּ לֹא יָדַע מִיָּמָיו.
וּבַמַּכְתֵּשׁ – נוֹזֵל חַי וְתוֹסֵס.
וַיִּשְׁאַב דִּיאוֹנִיסוֹס מִן הַנּוֹזֵל אֲשֶׁר בַּמַּכְתֵּשׁ בִּגְבִיעֵי בַלּוּטֵי-אַלּוֹן – לוֹ וּלְמוֹרֵהוּ שָׁאָב – וַיִּשְׁתּוּ שְׁנֵיהֶם.

------------------
הַנִּמּוּק הַשֵּׁנִי נוֹתֵן מָקוֹם לַחֲשָׁד, כִּי הַוַּעַד מַנִּיחַ-הַשֵּׁמוֹת הִבִּיט בְּמַפַּת-נְיָר, וְלֹא בְּמַפַּת-הָאָרֶץ הַחַיָּה – בְּחֶבֶל-הָאָרֶץ הַזֶּה גּוּפוֹ.
אִם מִלְּשׁוֹן-עֲרָב לֻקַּח הַשֵּׁם שַׁדְמוֹת שֵׁיזָף**, יֵשׁ לוֹמַר כִּי שִׁבְטֵי-הַיְּשִׁימוֹן הַנַּוָּדִים חָשׁוּ אֶת מַרְאֵהוּ וְרוּחוֹ שֶׁל הַמָּקוֹם, וְהִשְׂכִּילוּ לְכַנּוֹתוֹ בְּצֶדֶק פִּיּוּטִי, יוֹתֵר מֵאַנְשֵׁי-וַעַד בְּלַמְדָנוּתָם.

------------------
וְעִתִּים הָיָה הַיֶּלֶד מְלַוֶּה אוֹתָהּ בִּנְהִימָה תִּינוֹקִית.
חָלָה הַיֶּלֶד וַיָּמֹת, וְהָאִשָּׁה לֹא שָׁרָה עוֹד.
נֶחְנְקָה הַזִּמְרָה בְּתוֹכָהּ, וְנֶהְפְּכָה לְצַעַר עַל יַלְדָּהּ כִּי אֵינֶנּוּ.
לֹא הִשְׁתַּפְּכוּ גַעְגּוּעֶיהָ עַל הַיֶּלֶד בְּזֶמֶר, כִּי אִם נִכְבְּשׁוּ בֵּין צַלְעוֹתֶיהָ וּבְתוֹךְ עַצְמוֹתֶיהָ.
כֵּן שָׁמְרָה צַעֲרָהּ וְגַעְגּוּעֶיהָ שָׁנִים רַבּוֹת עַד יוֹם מוֹתָהּ.

------------------
וַיַּחְמֹל זֶאוּס עַל הַוָּלָד הַיּוֹשֵׁב בְּבֶטֶן סֶמֶּלֵי, וַיּוֹצִיאוֹ מִפַּחַם-גּוּפָהּ, וְהוּא בָּרִיא וְשָׁלֵם, אַךְ פַּג הוּא, כִּי לֹא בָשֵׁל.
בֵּית רֶחֶם בְּשׁוֹק זֶאוּס 
וַיִּקְרָא זֶאוּס אֶל הֶרְמֶס, מְכֻנַּף-הַסַּנְדָּלִים, וַיֹּאמֶר לוֹ: "מַהֵר, חֲתוֹךְ שׁוֹקִי, וְטַע בַּחֶתֶךְ אֶת הַוָּלָד הַזֶּה".
וַיַּחְתֹּךְ הֶרְמֶס כְּעֵין כִּיס בְּשׁוֹק-זֶאוּס, וַיִּטַּע שָׁם אֶת הַוָּלָד.
וְכַפְתּוֹרֵי-זָהָב הִתְקִין הֶרְמֶס לַכִּיס לְפָרְפוֹ.

------------------
הִשְׂכִּילָה הֶרָה כִּי בַעְלָהּ כַּחַשׁ דּוֹבֵר, אַךְ הִתַּמְּמָה וַתֹּאמַר: "מֵעֵדֶר מִי הַפָּרָה הַזֹּאת?" וְעָרְמַת זֶאוּס כָּשְׁלָה הַפַּעַם מִשִּׂים בְּפִיו תֵּרוּץ נָאֶה, וַיַּעַן: "מִן הָאֲדָמָה צָמְחָה לְפֶתַע-פִּתְאֹם".
וַתֹּאמֶר הֶרָה: "אָכֵן, פָּרָה יָפָה הִיא.
תְּנָה-נָא אוֹתָהּ לִי בְּמַתָּנָה".
הִתְבַּיֵּשׁ זֶאוּס לְהוֹדוֹת בְּחֶטְאוֹ, וַיִּבְגֹּד בַּנַּעֲרָה חֲשׁוּקָתוֹ, וַיֹּאמַר: "לָךְ הִיא".
וַיִּמְסֹר אֶת הַפָּרָה – הִיא יוֹ – בִּידֵי הֶרָה אִשְׁתּוֹ.

------------------
וּבְאֵין לָהֶם נָשִׁים, אֵיךְ רַבּוּ בָאָרֶץ? אוּלַי עַל יְדֵי הִשְׁתַּלַּח עוֹלָלִים מִצַּלְעוֹתֵיהֶם, כְּעֵין גְּרוֹפִיּוֹת-זַיִת אוֹ יִחוּרֵי-תְאֵנָה; וּבִגְדוֹל עוֹלָל, הָיָה נִתָּק מֵעַל אָבִיו-נוֹשְׂאֵהוּ וְעוֹמֵד עַל רַגְלֵי-עַצְמוֹ.
עֲשִׂיַּת הָאִשָּׁה וַיַּעַשׂ הֶפֵיסְטוֹס אֶת הָאִשָּׁה מֵעַפְרוֹת-יְקָר וּמַתְּכוֹת-פְּלָאִים.
בִּדְמוּת-הָאֵלוֹת, אַךְ בְּתַבְנִית יוֹתֵר קְטַנָּה, עָשָׂה אוֹתָהּ: יָצַק אוֹתָהּ לְחֵן, שָׁזַר אוֹתָהּ לַעֲדִינוּת, רָקַם אוֹתָהּ לְתִפְאָרֶת.

------------------
עַל הָאֶחָד יֵשׁ לְהָשִׁיב: וְכִי זְקוּקִים אָנוּ דַּוְקָא לְמָסֹרֶת קְדוּמָה – וּמָסֹרֶת קְרוֹבָה אֵין לָהּ תֹּקֶף? הִסְכִּינוּ הַנְּעָרִים וְהַנְּעָרוֹת הָאֵלֶּה עִם הַשֵּׁם שַׁדְמוֹת שֵׁיזָף, שֶׁבָּרִאשׁוֹנָה הָיָה קְצָת מוּזָר לְאָזְנֵיהֶם; הִתְחִילוּ מְחַבְּבִים אוֹתוֹ, קָרְאוּ לְבִטְאוֹנָם “הֵד הַשְּׁדֵמוֹת”, וּלְעַצְמָם “שֵׁיזָפִים”, עַל-דֶּרֶךְ שֶׁאָנוּ מְכַנִּים אֶת יְלִידֵי-הָאָרֶץ צַבָּרִים.
וּפִתְאוֹם כּוֹפִים עֲלֵיהֶם שֵׁם אַחֵר.

------------------
לְמָחֲרָת עָמַד הֶחָתוּל לִרְאוֹת אִם יַעֲלֶה עוֹד אֵיזֶה יְצוּר פֶּרֶא אֶל הַמְּעָרָה, אֲבָל אִישׁ לֹא זָז בְּיַעֲרוֹת הַפְּרָאִים הָרְטֻבּים, וְהָלַךְ שָׁמָּה לְבַדּוֹ; וְהוּא רָאָה אֶת הָאִשָּׁה חוֹלֶבֶת אֶת הַפָּרָה, וְהוּא רָאָה אֶת אוֹר-הָאֵשׁ אֲשֶׁר בַּמְּעָרָה, הֵרִיחַ אֶת רֵיחַ הֶחָלָב הֶחָם וְהַלָּבָן.
אָמַר הֶחָתוּל: הוֹ אוֹיַבְתִּי וְאֵשֶׁת אוֹיְבִי, אָנָה הָלְכָה פָּרַת-הַבָּר?"

------------------
עֵירֹם, רָמוּס, מִתְגּוֹלֵל בְּדָמוֹ, מְצָאוּהוּ בַּעֲלוֹת-הַשַּׁחַר לַמָּחֳרָת, עוֹלֵי-רֶגֶל לְפֶגֶשׁ-פּוֹסֵידוֹן. גַּם מִבַּעַד לִפְצָעִים הוֹרְסֵי-מַרְאֶה, הִכִּירוּ אֶת צֶלֶם-פְּנֵי הַמְּשׁוֹרֵר הַנַּעֲרָץ. וַיֹּאמֶר הָאֶחָד: “אֲהָהּ, הַאִם כָּכָה נִגְזַר עָלַי לִפְגָּשְׁךָ בַּשֵּׁנִית? וַאֲנִי פִּלַּלְתִּי לְעַטֵּר אֶת רֹאשְׁךָ בְּזֵרֵי-אֹרֶן עֵקֶב נִצְחוֹנְךָ בְּמִזְמוֹר חָדָשׁ, יוֹסִיף תְּהִלּוֹת עַל תְּהִלּוֹתֶיךָ!”

------------------
וְהָאֵלָה חָמְלָה עָלֶיהָ, וַתּוֹפַע עָלֶיהָ, וַתֹּאמֶר לָהּ: "בִּתִּי, מָה אֶעֱשֶׂה לָךְ, וְאַפְרוֹדִיטֵי קָצְפָה עָלַיִךְ, וּבִגְלָלָהּ לֹא אוּכַל תֵּת לָךְ מַחֲסֶה, אוֹ הוֹרוֹת לָךְ דֶּרֶךְ אֶל אֲהוּבֵךְ".
וְגַם אֶל הֵיכַל-הֶרָה בָּאָה, וַתִּתְפַּלֵּל אֶל הֶרָה, וַתֹּאמַר: "אֵשֶׁת-זֶאוּס, גְּבֶרֶת-אֵלִים, אַתְּ הַמְּמֻנָּה עַל נִשּׂוּאִים, הֵרָיוֹן וְלֵדָה, הַטִּי חַסְדֵּךְ אֵלָי! שָׁמְרִינִי מִזַּעַם אַפְרוֹדִיטֵי, וְהַחֲזִירִי לִי אֶת אֱמוּנֵי-בַעְלִי, הוֹרֵה הַיֶּלֶד אֲשֶׁר בְּבִטְנִי".

------------------
אַף-עַל-פִּי-כֵן הָלַךְ חֶרֶשׁ חֶרֶשׁ אַחֲרֵי סוּס-הַבָּר, וְהִתְחַבֵּא בְּמָקוֹם אֲשֶׁר מִשָּׁם יוּכַל לִשְׁמוֹעַ אֶת הַכֹּל.
כִּשְׁמוֹעַ הָאִשָּה אֶת סוּס-הַבָּר נִתְקָל וְנִכְשָׁל בְּרַעֲמָתוֹ הָאֲרֻכָּה, צָחֲקָה וְאָמְרָה: “הִנֵּה הַשֵּׁנִי בָּא.
יְצוּר פֶּרֶא מִיַּעֲרוֹת הַפְּרָאִים.
מָה אַתָּה חָפֵץ?”
פָּתַח סוּס-הַבָּר אֶת פִּיו וְאָמַר: אוֹיַבְתִּי וְאֵשֶׁת אוֹיְבִי, אַיֵּה כֶּלֶב-הַבָּר?"

------------------
הַאִם הִרְגַּשְׁתֶּם כִּי צִמְחֵי הָאָרֶץ הַזֹּאת יֵשׁ בָּהֶם מַשֶּׁהוּ שֶׁל בָּשָׂר-וָדָם, שֶׁל הַבְּהֵמָה וּבֶן-הָאָדָם, לְתַאַוְתָנוּת, לְדוֹקְרָנוּת, לְפַרְצוּף אִישִׁי מֻבְהָק? אַף זֶה נִגְרַם עַל יְדֵי הַכַּלְכָּלָה הַמֵּימִית. הָעֵצִים, בִּמְקוֹמוֹת שֶׁל זְרָמִים וּנְחָלִים וְרִבּוּי-גְּשָׁמִים, נְטוּעִים בִּמְקוֹמָם, וְהֵם בּוֹטְחִים כִּי מַיִם לֹא יִפְשְׁעוּ מֵהַגִּיעַ אֶל שָׁרְשֵׁיהֶם. 
------------------
מַעֲשֶׂה וּבָא עִם חֲשֵׁכָה אֶל צְרִיף שֶׁל מִתְיַשְּׁבִים, לֹא רָצָה לְעוֹרֵר אֶת בְּנֵי הַמִּשְׁפָּחָה, לָן בָּרֶפֶת הַסְּמוּכָה. בַּבֹּקֶר רָאוּהוּ כְּשֶׁהוּא יוֹצֵא מִן הָרֶפֶת, וּשְׁנֵי כְּלָבִים, כִּבְשָׂה אַחַת וְתַרְנְגֹלֶת לְבָנָה אַחַת, הוֹלְכִים אַחֲרָיו לְלַוּוֹתוֹ.
שְׁלשָׁה דֻבּוֹנִים
פַּעַם בְּלֵיל חֹרֶף בָּחַר לוֹ בְּגֶזַע-עֵץ עֲנָקִי, שֶׁהָיָה נָפוּל וְנָבוּב, לָלוּן בּוֹ. הִבְעִיר מְדוּרָה אֵצֶל פֶּתַח-הָעֵץ, וְהִתְחִיל זוֹחֵל כְּלַפֵּי פְּנִים. 
------------------
וַתְּתַו יוֹ הַמִּסְכֵּנָה בְּאַחַת-פַּרְסוֹתֶיהָ אֶת שְׁמָהּ בַּטִּיט אֲשֶׁר עַל שְׂפַת-הַנָּהָר, קַו קָצָר וְקַו אָרֹךְ, וּנְקֻדָּה בְּרֹאשׁ הַקַּו הָאָרֹךְ, כָּכָה: יוֹ.

וַיֵּדְעוּ בְנֵי-הַמִּשְׁפָּחָה כִּי יוֹ הִיא זֹאת – הָאָחוֹת הָאֲבוּדָה – אֲשֶׁר נֶהֶפְכָה לְפָרָה בִּשְׁרִירוּת-אֵלִים.
וַיִּבְכּוּ עַל גּוֹרָלָה, וְגַם הִיא עֵינֶיהָ זָלְגוּ דְמָעוֹת.
טֶרֶם חָשְׁבוּ מַה לַּעֲשׂוֹת לְהַצָּלָתָהּ, וְאַרְגּוֹס הִגִּיעַ וַיְגָרֶשׁ אוֹתָהּ הַרְחֵק-הַרְחֵק מִבֵּית-אָבִיהָ.

------------------
וַיָּקָם הַנַּעַר לְמָחֳרָת, וַיָּרֶק אֶת כָּל מַטְבְּעוֹת-הַזָּהָב אֲשֶׁר בַּתֵּבָה, וַיֵּלֶךְ וַיִּקְנֶה מְחֳירָן אֲבָנִים טוֹבוֹת: סַפִּיר וְיָשְׁפֵּה, בֵּירוֹל-הַשּׁוֹשָׁן וּכְרוּם-הַיָּם, וְלֶשֶׁם וְאֹדֶם: אֲבָנִים צְהֻבּוֹת כְּדֹנֶג שָׁקוּף; אֲבָנִים כְחֻלּוֹת כִּבְרֵכוֹת-הָרִים אֲשֶׁר שְׁמֵי-טֹהַר טוֹבְלִים בָּהֶן; אֲבָנִים אֲדֻמּוֹת כְּכוֹכַב הַמִּלְחָמָה בְּזַעְפּוֹ. 
------------------
סִיעַת סִיסִים מִתְגָּרָה בְּקוּרֵי-הַגֶּשֶׁם הַדַּקִּים, עָפָה מִבַּעַד לָהֶם מַהֵר-מַהֵר בְּצִפְצוּף חָצוּף, טָסָה בְּטִיסָה סְרַגְרַגִּית, וְנֶעְלֶמֶת מֵעֵבֶר לִבְרוֹשִׁים.

------------------
– הַאִם אַתָּה בָּטוּחַ בְּמַה שֶּׁהִגִּידָה לְךָ אִמָּא שֶׁלְּךָ? – אָמַר הַצָּב הָאִטִּי וְהַמּוּצָק – הַאִם אַתָּה בָּטוּחַ בְּתַכְלִית בִּטָּחוֹן? שֶׁמָּא אָמְרָה כִּי, כְּשֶׁאַתָּה מְמַיֵּם קִפּוֹד סוֹמֵר-דּוֹקֵר, עָלֶיךָ לְהַשְׁלִיךְ אוֹתוֹ אֶל כַּפְּךָ; וּכְשֶׁאַתָּה פּוֹגֵשׁ צָב, עָלֶיךָ לִקְלֹף אוֹתוֹ עַד שֶׁיִּתְיַשֵּׁר מִקִּפוּלָיו. 

------------------
וַיְקוֹנֵן: "מִי יִתֵּן מוֹתִי בִּן-רָגַע.
אוֹ לוּ לִנְצָחִים אֶחְיֶה, וַאֲבַכֶּה אֶת הַיְּצוּר הַיָּפֶה יָמִים אֵין-קֵץ, בְּלִי הֲפוּגוֹת".
חָמַל הָאֵל אַפּוֹלוֹן עַל הַנַּעַר הָאֻמְלָל, וַיַּהַפְכֵהוּ לְעֵץ יָרֹק לָעַד, זֶה הַבְּרוֹשׁ; וּבִלְשׁוֹן-יָוָן קִפָּרִיסוֹס יִקָּרֵא הָעֵץ, כִּי בוֹ חַי הַנַּעַר חֲנִיךְ-אַפּוֹלוֹן לָעַד, וּבוֹכֶה דִמְעוֹת-שְׂרָף עַל צְבִי-הַקֹּדֶשׁ, צְבִי-הַהוֹד, אֲהוּב-נַפְשׁוֹ, אֲשֶׁר בִּתְאוּנַת-יָדוֹ נָפַל חָלָל.
סִפּוּר הִיאַקִּינְטוֹס – חֲצִי-הַמַּרְבַד הֵשֵּׁנִי

------------------
הֵן קָמוּ וְהִגִּישׁוּ לוֹ טַרְפֵּי-עֵשֶׂב לְאָכְלָה, וְרֵיחַ פִּיו כְּיַסְמִין; וַתְּלַטֵּפְנָה אוֹתוֹ בִּידֵיהֶן.
וְאֶבְרוֹפֵּי, בַּת אַגֵּינוֹר הַמֶּלֶךְ, הֵעֵזָּה יוֹתֵר מִכֻּלָן, וַתִּקְפֹּץ וַתַּעַל עַל גַּב הַפָּר.
וְלֹא נִבְהֲלָה גַם כַּאֲשֶׁר הִתְחִיל הַפָּר צוֹעֵד אָנֶה וְאָנָה, כִּי הוּא יְצוּר כֹּה יָפֶה וְאָצִיל וְעָנֹג.

------------------
וַיִּזְרַע בָּהּ גַּם גַּרְעִינִים שֶׁל תְּשׁוּקוֹת אֶל הַצֶּדֶק וְהַחֶסֶד וְהָרַחֲמִים.
מֵאַיִן לָקַח פְּרוֹמֶתֵּיאוֹס אֶת הַגַּרְעִינִים הַמֻּפְלָאִים הָאֶלֶּה? 
------------------
וְאוּלָם בִּפְרָט אֶחָד אֵינוֹ דוֹמֶה הַמָּשָׁל לַנִּמְשָׁל. כְּשֶׁאֲנִי מַנִּיחַ הַגֶּשֶׁם מֵאֲחוֹרַי בְּמִפְלִנְסְטַאוּן, הַגֶּשֶׁם שָׁם וַאֲנִי כָּאן, וּשְׁנֵינוּ נְתוּקִים זֶה מֵעַל זֶה. לֹא כֵּן חֲוָיָה אַחַת מִימֵי חַיַּי, שֶׁאֲנִי קָשׁוּר וּמְעֹרֶה בָּהּ, וְאִי אֶפְשָׁר לָהּ בִּלְעָדָי. מַסֶּכֶת-עוֹלָמוֹ שֶׁל רְחוֹב אֶחָד שֶׁהִשְׁתַּעֲשַׁעְתִּי בּוֹ בִּהְיוֹתִי כְּבֶן שֶׁבַע, הֲרֵי אֲנִי עַצְמִי, כְּגִילִי אָז, חֵלֶק מִמֶּנָּה, וַאֲוִיר-הַרְגָּשׁוֹתַי מֵאוֹתוֹ זְמַן מְלַפֵּף אוֹתָהּ. 
------------------
וְזֶאוּס מָסַר אֶת דִּיאוֹנִיסוֹס לִידֵי הַנִּיסוֹת, הֵן לַהֲקַת נִיְמפוֹת שֶׁבְּהַר-נִיסָה, לְגַדְּלוֹ.
הַנִּיסוֹת הִשְׁכִּינּו אֶת הַיֶּלֶד בִּמְעָרָה אֲשֶׁר בָּהָר, וּפִנְּקוּהוּ בִּדְבַשׁ וַחֲלֵב-עִזִּים, עַד אֲשֶׁר עָמַד עַל רַגְלָיו.
וּמִדֵּי צֵאת הַיֶּלֶד אֶת פִּי-הַמְּעָרָה, הָיָה הֶרְמֶס מַלְבִּישֵׁהוּ דְמוּת-גְּדִי, כְּדֵי לֶאֱחוֹז אֶת עֵינֵי הֶרָה, אֵשֶׁת-זֶאוּס, פֶּן תִּקֹּם בּוֹ עֹדֶף נִקְמַת-קִנְאָתָהּ בְּסֶמֶּלֵי.
סִילֶנוֹס, מוֹרֶה וְיָדִיד לְדִיאוֹנִיסוֹס 

------------------
וְכִי תִרְאִי חֲמוֹר צוֹלֵעַ, נוֹשֵׂא חֲבִילַת-עֵצִים, וּבַעַל-הַחֲמוֹר, אֲשֶׁר גַּם הוּא צוֹלֵעַ, יְבַקֵּשׁ מִמֵּךְ לַעֲזוֹר לוֹ לִקְשׁוֹר אֶת הַחֲבִילָה הַמִּתְפָּרֶדֶת, אַל תִּשְׁעִי אֵלָיו וְאַל תַּעֲנִי לוֹ.
וְכִי תִרְאִי שָׁלֹשׁ נָשִׁים טוֹות וְאוֹרְגוֹת, וְהֵן מְבַקְשׁוֹת אוֹתָךְ לַעֲזוֹר לָהֶן בִּמְלַאכְתָּן, עִבְרִי עַל פְּנֵיהֶן בְּחָפְזָה וּבִשְׁתִיקָה.
וּכְשֶׁתַּגִּיעִי אֶל הַמַּלְכָּה פֶּרְסֶפוֹנֵי, וְהִיא רוֹצָה לְכַבְּדֵךְ בִּישִׁיבָה וּבְמַאֲכָל, אַל תֵּשְׁבִי וְאַל תִּטְעֲמִי מְאוּמָה.

------------------
וּבְשַׂר בְּהֵמָה שְׁחוּטָה לֹא יָבוֹא אֶל הָעִיר; כִּי כְּלָל מְקֻבָּל עַל הַתּוֹשָׁבִים: כְּיַחַס הָאָדָם אֶל הַבְּהֵמָה כֵּן יַחַס הָאָדָם אֶל הָאָדָם.
"וּבְכָל שְׁכוּנָה בָּעִיר, הַבִּנְיָן הַיּוֹתֵר גָּדוֹל הוּא בֵּית-הַסִּפְרִיָּה.
בָּתֵּי-הַסִּפְרִיָּה מְאֻחָדִים בְּרֶשֶׁת אַחַת, וְהֵם שׁוֹאֲלִים וּמַשְׁאִילִים זֶה לָזֶה, וְנוֹתְנִים סְפָרִים הַבַּיְתָה, לִזְמַן מֻגְבַּל-חֹק, חִנָּם לְכָל נֶפֶשׁ.

------------------
וַיִּתְבַּיֵּשׁ זֶאוּס מִגַּעֲרַת בִּתּוֹ הַחֲכָמָה, וַיָּשָׁב וַיִּלְבַּשׁ דְּמוּתוֹ-אֵל, וַיִּשְׁלַח חֵץ-רַעַם בְּטִיפוֹן, אַף רָץ לִקְרַאת הַדְּרָקוֹן הַזּוֹעֵם וַיַּךְ בּוֹ בְּמַגַּל-הַצֹּר, אֲשֶׁר בּוֹ פָּצַע פַּעַם אֶת אָבִיו אוּרָנוֹס.
טִיפוֹן, שׁוֹתֵת דָּם, נוֹהֵם מֵעָצְמַת-מַכְאוֹבָיו וּרְדוּף חִצֵי-הָרַעַם אֲשֶׁר לְזֶאוּס, בָּרַח אֶל הַר קַסְיוֹס, אֲשֶׁר בִּצְפוֹן-אֲרָם, וְשָׁם נֶאֶבְקוּ הַדְּרָקוֹן וְהָאֵל יָחַד.

------------------
וְחוֹמֶר שֶׁנֶּהְפַּךְ לְגוּפוֹת-אָדָם אֶלֶף פַּעַם, כּוֹלֵל בְּתוֹכוֹ אֶת חוֹתַם-הַחֲוָיוֹת שֶׁל אֶלֶף אִישׁ.
"אֵלּוּ הַסְּלָעִים – עַצְמוֹת יְהוֹשֻׁעַ בִּן נוּן וְכָלֵב בֶּן יְפֻנֶּה הֵם, וְעַצְמוֹת דָּוִד הַמֶּלֶךְ וְגִבּוֹרָיו; וּכְלוּלִים בְּתוֹכָם זִכְרוֹנוֹתֵיהֶם שֶׁל אֵלֶּה. וְאַל תְּפָרֵשׁ אֶת דְּבָרַי כְּאִלּוּ אֲנִי אוֹמֵר רַק זֶה בִלְבָד, שֶׁזִּכְרוֹנוֹת מִתְעוֹרְרִים בָּנוּ אֲגַב הִסְתַּכְּלֵנוּ בָהֶם. הַסְּלָעִים כְּשֶׁהֵם-לְעַצְמָם זוֹכְרִים! אֶלָּא שֶׁזִּכְרוֹנָם רָדוּם הוּא וְשָׁתוּק. 
------------------
הַשֶּׁמֶשׁ מַכֶּה בְּתָקְפּוֹ. יַחַלְפוּ שְׁלשָׁה יָמִים, שָׁבוּעַ, שְׁבוּעַיִם, וּפֶתַע יַבְקִיעוּ לֵיל-שְׁנַתְכֶם אַדִּירֵי-רְעָמִים, וִיסַנְוְרוּ עֵינֵיכֶם עֲקֻמֵּי בְּרָקִים מְרַקְּדִים, וְשִׁירָה רוֹעֶשֶׁת, לוֹחֶשֶׁת, מְשַׁכְשֶׁכֶת, הֶמְיַת-שְׁפָכִים וְשֶׁפַע-שְׁטָפִים, מַשְׁרָה עַל הָעוֹלָם שְׁכִינַת גֶּשֶׁם. 
------------------
בְּכָל מְלוֹא-הָרְחוֹב, בְּכָל רֹחַב הַשָּׁמַיִם הַמְּעֻנָּנִים מִמַּעַל, בְּכָל שֶׁטַח הָעִיר הַגְּדוֹלָה, לֹא הָיָה מִי שֶׁיֶּחֱרַד וְיָחוּס עַל נֶפֶשׁ אֻמְלָלָה גּוֹוָעַת.
לֹא אֲנִי וְלֹא הַשְּׁכֵנִים, וְלֹא הַיְּלָדִים.
תֹּאמַר: הַכֹּל הֶפְקֵר? נֶפֶשׁ וּפְגָעֶיהָ, וְאֵין הַשְׁגָּחָה וְאֵין סֵדֶר בָּעוֹלָם? אַךְ לֹא כֵן.
לַפָּחוֹת, יֶשְׁנוֹ הַסֵּדֶר שֶׁל הַמִּשְׁטָרָה, אֲשֶׁר מִכֵּיוָן שֶׁהוּא נִמְצָא, מִטִּבְעוֹ שֶׁל עוֹלָם הוּא.

------------------
– אַחֲזִירֶנָּה לְךָ, פַּאוּ-אַמָּה, לְאַחַד-עָשָׂר חֳדָשִׁים שֶׁבַּשָּׁנָה; וְאוּלָם בַּחֹדֶשׁ הַשְּׁנֵים-עָשָׂר הִיא שׁוּב תִּתְרַכֵּךְ, לְהַזְכִּיר לְךָ וּלְכָל צֶאֱצָאֶיךָ שֶׁיְּכֹלֶת לִי לִקְסֹם קֶסֶם, כְּדֵי שֶׁתַּעַמְדוּ בְּעַנְוְתָנוּתְכֶם, פּאוּ-אַמָּה; כִּי חוֹזֶה אֲנִי שֶׁאִם תּוּכְלוּ לָרוּץ הֵן תַּחַת מַיִם וְהֵן בַּיַּבָּשָׁה, תִּגְדַּל חֻצְפַּתְכֶם; וְאִם יְכֹלֶת לָכֶם גַּם לְטַפֵּס עַל עֵצִים וּלְפַצֵּחַ אֱגוֹזִים וְלַחְפֹּר חוֹרִים בַּמִּסְפָּרַיִם שֶׁלָּכֶם, תִדְבַּק בָּכֶם מִדַּת
------------------
עַל “גֹּרֶן” מִן-הַחֻמָּשׁ הָיָה לִי מֻשָּׂג סָתוּם.
לֹא יָדַעְתִּי אִם בִּנְיָן הוּא, מֵעֵין אָסָם, אוֹ מִין מַרְתֵּף, עַתָּה אֶרְאֶה מַהוּ הַגֹּרֶן הַזֶּה הַבּוֹעֵר בְּבֵית-גָּן.
מִקְצֵה-הַדֶּרֶךְ לְמַטָּה מִתְנַפְנֶפֶת לְשׁוֹן-אֵשׁ גְּדוֹלָה נֶגֶד הַשָּׁמַיִם הַשְּׁחוֹרִים.
אֲנִי מִתְקָרֵב, וְהִנֵּה עֲרֵמַת-חִטָּה, רַחֲבַת-יָדַיִם וַעֲגֻלָּה, פָּז מוּעָם – אֵשׁ אָחֲזָה בִּקְצוֹתֶיהָ, וַעֲרֵמָה קְטַנָּה מִמֶּנָּה שֶׁעַל-יָדָהּ כְּבָר נִשְׂרְפָה עַד רֶמֶץ.

------------------
וּמִנִּי אָז, הוֹ חֲבִיבַי וַאֲהוּבַי, יֵשׁ לָהֶם לְכָל הַפִּילִים שֶׁתִּזְכּוּ לִרְאוֹת, וּלְכָל הַפִּילִים שֶׁלֹּא תִּזְכּוּ לִרְאוֹת, חֳטָמִים בְּדִיּוּק כְּחָטְמוֹ שֶׁל אוֹתוֹ פִּילוֹן שֶׁהָיָה סַקְרָנִי וּתְאֵב-דֵּעָה בִמְאֹד-מְאֹד.
------------------
הֲדוּרָה הִיא, רְחָבָה הִיא, עֲצוּמָה הִיא, מִתְגַּוֶּנֶת לֹא שִׁבְעָה גְוָנִים כִּי-אִם שִׁבְעִים וְשִׁבְעָה, וְהִיא תְלוּיָה חֲצִי-חִשּׁוּק עֲנָקִי עַל פְּנֵי כָּל גַּגּוֹת-הָעִיר מִבַּת-יָם וְעַד הֶרְצְלִיָּה. וְעוֹד קֶשֶׁת, רְחָבָה כָּרִאשׁוֹנָה, אַךְ יוֹתֵר חִוֶּרֶת מִמֶּנָּה, מֵעֵין בַּת-קוֹל וּבָבוּאָה לָרִאשׁוֹנָה, קָמָה מִמַּעַל לַאֲחוֹתָהּ, כְּנִשְׁמַת פֶּרַח מֵעַל פֶּרַח, כְּחֵן רוּחָנִי שֶׁבָּרוּחָנִי, יְשִׁיתֵהוּ מַבַּט-אוֹהֵב מֵעַל מֵצַח-אֲהוּבָה. וּבַצָּהֳרַיִם – הַגֶּשֶׁם כְּלֹא הָיָה. 
------------------
הוּא נָתַן לָהּ זֹאת, הוֹ חֲבִיבַי וַאֲהוּבַי, לְהַרְאוֹת כִּי לִבּוֹ לָבָן כִּקְלִפַּת הַלִּבְנֶה, וְשֶׁאֵין הוּא מִתְכַּוֵּן לְרָעָה, חָלִילָה.
אֲבָל טָפִי לֹא הֵבִינָה אוֹתוֹ כָּרָאוּי.
– כָּךְ? – אָמְרָה לוֹ, – אַתָּה רוֹצֶה שֶׁאֶרְשׁוֹם אֶת כְּתָבְתָּהּ שֶׁל אִמִּי? כְּמוּבָן, אֲנִי לֹא יוֹדַעַת לִכְתּוֹב, אֲבָל אֲנִי יוֹדַעַת לְצַיֵּר צִיּוּר כְּשֶׁיֵּשׁ לִי מַשֶּׁהוּ חַד לְשָׂרֵט בּוֹ.
בְּבַקָּשָׁה, הַשְּׁאֵל לִי לְרֶגַע אֶת שֵׁן-הַכָּרִישׁ אֲשֶׁר בַּעֲנָק לְצַוָּארְךָ."

------------------
וַיַּעַן אַסְקַלָּפוֹס וַיֹּאמַר: "בְּעֵינַי רָאִיתִי אֶת פֶּרְסֶפוֹנֵי קוֹטֶפֶת רִמּוֹן, פּוֹצַעַת קְלִפָּתוֹ, וְאוֹכֶלֶת שִׁבְעָה גַרְעִינִים מִתּוֹכוֹ".
רָמַז הָדֶס לְאַסְקַלָּפוֹס: "קְפוֹץ אֶל הַמֶּרְכָּבָה".
וַיִּקְפּוֹץ הַגַּנָן אֶל הַמֶּרְכָּבָה, וַיִּסַּע עִם הֶרְמֶס וּפֶרְסֶפוֹנֵי דֶּרֶךְ אֹפֶל-שְׁאוֹל.
וְהַמֶּרְכָּבָה, רְתוּמַת שְׁנֵי הַפְּתָנִים הַמְּעוֹפְפִים, הִתְעַלְּתָה אֶל אֲוִיר-הַשָּׁמַיִם, וְטָסָה חִישׁ אֶל אֶלֶאוּסִיס, אֶל פִּסְגַּת-הָהָר אֲשֶׁר שָׁם הֵיכַל-דֵּימֶטֶר.

------------------
וְהָעַכָּבִישׁ אֶת כַּנְפֵי-הַפַּרְפַּר, עַל קַשְׁקַשֵּׁי-זְהָבָן, מוֹרֵט; אֶת עֵינָיו-לְשָׁמַיִם מְנַקֵּר; מוֹחֵץ אֶת חֹשֶׁן-חָזֵהוּ הַפְּנִינִי; וְאֶת שְׁאֵרִית הַגּוּף הַמְּמֹרָט יָשִׂים לִמְעָכָה; אַחַר יִזְלֹל אֶת לֵחוֹת-הַחַיִּים שֶׁל טַרְפּוֹ.
זֹאת נִקְמַת-הָעַכָּבִישׁ מֵעַם-הַפַּרְפַּרִים כִּי בְּשֶׁל פַּרְפַּר נִכְשְׁלָה אֲרַכְנֵי, הוֹרָתוֹ הַקַּדְמוֹנִית.
מַעֲשֵׂה טִירֶסְיַס: אוֹר פְּנִימִי תַּחַת מְאוֹר-עֵינַיִם 

------------------
עוֹד הָאֲנָשִׁים מְפַחֲדִים וּמִשְׁתָּאִים, וְהֶעָנָן נִקְרָע וְנִתְפָּרֵד, וַיֵּרֶד בִּדְמוּת עוֹפוֹת-שַׁחַף אֲפֹרִים אֲשֶׁר עָטוּ וְהִתְנַפְּלוּ עַל הָאַרְבֶּה, וַיְנַקְּרוּם וַיִּבְלָעוּם בְּחַרְטוֹמֵיהֶם כְּתַרְנְגוֹלִים רְעֵבִים בְּהִזָּרֵק לִפְנֵיהֶם גַּרְעִינֵי-כֻּסֶּמֶת. וַיְטַאטְאוּ מְלוֹא כָּל הַשְּׁדֵמוֹת: בְּרִגְעֵי מִסְפָּר בִּעֲרוּ אֶת הָאַרְבֶּה עַד תֻּמּוֹ. אַחַר פֵּרְשׂוּ כַנְפֵיהֶם וַיָּעוּפוּ מַחֲנוֹת-מַחֲנוֹת כִּלְעֻמַּת שֶׁבָּאוּ.

------------------
וַתּוֹפַע עָלֶיהָ הֶרָה בְּזִיו, וַתֹּאמֶר לָהּ: "מִסְכֵּנָה, לֹא אוּכַל עָזְרֵךְ, כִּי אֵיָכה אֶפְתַּח בְּרִיב עִם כַּלָּתִי, אֵשֶׁת הֶפֵיסְטוֹס בְּנִי, הִיא אַפְרוֹדִיטֵי יְלִידַת קֶצֶף-הַיָּם, הַזּוֹעֶמֶת אוֹתָךְ, כִּי הִתְרַצֵּית לָקַחַת לְעַצְמֵךְ הַעֲרָצָה הַמַּגִּיעָה אַךְ לָהּ; וּפִי-מֵאָה תִזְעֳמֵךְ, אִם יִוָּדַע לָהּ כִּי לָקַחַתְּ מִמּנָּה אֶת בְּנָהּ, אֶרוֹס.
אַךְ זֹאת אֶעֱשֶׂה לְמַעֲנֵךְ.
כְּבוֹא הַזְּמָן, אֹמַר מִלָּה לְטוֹבָתֵךְ".
וַתֵּעָלֵם הֶרָה.
וּפְסִיכֵי חָזְרָה אֶל דֶּרֶך-נְדוּדֶיהָ.

------------------
– הוֹ אוֹיַבְתִּי וְאֵשֶׁת-אוֹיְבִי וְאֵם אוֹיְבִי, – אָמַר הֶחָתוּל.
– אֲנִי הוּא: כִּי אָמַרְתְּ שְׁלֹשָׁה דְבָרִים בְּשִׁבְחִי, וְעַתָּה יֵשׁ לִי רְשׁוּת לִשְׁתּוֹת אֶת הֶחָלָב הֶחָם וְהַלָּבָן שָׁלֹש פְּעָמִים בְּכֹל יוֹם לְעוֹלָם וּלְעוֹלְמֵי-עוֹלָמִים.
אֲבָל עֲדַיִן אֲנִי הֶחָתוּל הַמִּתְהַלֵּךְ לְבַדּוֹ, וְכָל הַמְּקוֹמוֹת שָׁוִים בְּעֵינָי.

------------------
הֱבִיאוּהוּ לִפְנֵי מַלְכָּם וַיֹּאמֵרוּ: "הִנֵּה, זֶה מָצָאנוּ, לֹא אָדָם הוּא, כִּי זְנַב-סוּס לוֹ.
לֹא סוּס הוּא, כִּי עַל שְׁתַּיִם יְהַלֵּךְ.
אַךְ כֻּלוֹ שׁוֹטֶה וּבֶן-בְּלִיַּעַל, פּוֹרֵץ אֶל גִּנּוֹת לֹא-לוֹ".
וַיֹּאמֶר הַמֶּלֶךְ: "הַרְפּוּ מִמֶּנּוּ.
הֲלֹא הִכַּרְתִּיו: זֶה סִילֶנוֹס, יָדִיד וּמוֹרֶה לְדִיאוֹנִיסוֹס".
וַיְצַו לְהַתִּיר קִשּׁוּרָיו וְלִנְהֹג בּוֹ כָּבוֹד.
הוּא מְהַנֶּה אֶת הַמֶּלֶךְ בְּשִׂיחָה חֲמִשָּׁה יָמִים וַחֲמִשָּׁה לֵילוֹת בִּלָּה סִילֶנוֹס בְּבֵית הַמֶּלֶךְ מִידַס.

------------------
הַבֵּט אֵלֵינוּ בְּזַעְמֶךָ. הָהּ, יָרֵאנוּ מִמְּאוֹר-עֵינֶיךָ! חֲנִיתוֹת וּבְרָקִים תַּחַת עַפְעַפֶּיךָ!
הַצְלֵף עָלֵינוּ בְּשַׂעֲרוֹתֶיךָ! קָשְׁרֵנוּ בַּעֲבוֹתוֹת תַּלְתַּלֶּיךָ!
הֲזֹאת גְּבוּרָתֶךָ? אִשָּׁה עֲכָרָתְךָ, נָזִיר! לֹא בַּקְּרָב, בַּקֶּטֶל, כָּשָׁלְתָּ. אִשָּׁה הִקְרִיחָה שַׂעֲרוֹתֶיךָ, וּמֵרֵעֶיהָ חִלְּלוּ בְּנוֹת-עֵינֶיךָ.
אֵיפֹה דְּלִילָה? לָמָּה יִפָּקֵד מְקוֹמָהּ בֵּין הַמִּתְעַלְּלִים? לָמָּה תֵשְׁבִי לְמֵרָחוֹק כַּעֲצוּבָה, דְּלִילָה?

------------------
פַּעַם (בִּשְׁנַת 1811, עֶרֶב פְּרוֹץ הַמִּלְחָמָה הַשְּׁנִיָּה בֵּין אַנְגְּלִיָּה וּבֵין אַרְצוֹת-הַבְּרִית) בִּקֵּר יוֹנָתָן בִּכְפָר שֶׁל אִינְדְּיָנִים מִתַּלְמִידֵי לוֹגַן. רָאָה שֶׁהֵם שׁוֹחֲטִים פָּרוֹתֵיהֶם, שֶׁהִשִּׂיגוּן בְּעוֹדָן עֲגָלוֹת קְטַנּוֹת מִן הַמִּתְיַשְּׁבִים הַלְּבָנִים, וְגִדְּלוּן בְּעָמָל רָב; וְהֵם עוֹשִׂים כֵּרָה עֲנָקִית מִבְּשַׂר הַפָּרוֹת וּמִכָּל הַתִּירָס הַצָּבוּר אֶצְלָם לִימֵי הַחֹרֶף. שָׁאַל: “מַה זֹּאת?” 
------------------
"תֵּל-אָבִיב שׁוֹכֶנֶת עַל חוֹף הַיָּם הַתִּיכוֹן, וְהִיא בְּדוֹרֵנוּ הָעִיר הַיִּשְׂרְאֵלִית הָרִאשׁוֹנָה, תִּפְאֶרֶת הָאֻמָּה.
בָּאִים אֵלֶיהָ פְּלִיטִים מִכָּל הָעוֹלָם.
כְּבוֹא פְּלִיטִים – אַךְ יָרְדוּ מִן הַסְּפִינָה – יְקַדְּמוּ זִקְנֵי-הָעִיר אֶת פְּנֵיהֶם בִּבְרָכָה, וְיִשְׁאֲלוּ אוֹתָם לִמְלַאכְתָּם וּמַה-כֶּסֶף הֵבִיאוּ אִתָּם.
וְהָיָה אִם הָעוֹלֶה לָאָרֶץ עָשִׁיר הוּא, וְעָנוּ זִקְנֵי-הָעִיר וְאָמְרוּ לוֹ:
"בָּאתָ, נַפְשְׁךָ בְּכַפֶּךְ, מִגָּלֻיּוֹת וּרְדִיפוֹת.

------------------
וּשְׁלֹש בְּנוֹת מִינְיַס, מֵלֵךְ אוֹרְכּוֹמֶנוֹס – אַלְקִיתּוֹאֵי, לֶבְקִיפֵּי וְאַרְטִיסִיפֵּי – כֻּלָּן נָשִׁים חָרוּצוֹת, אוֹהֲבוֹת עָמָל, גָּעֲרוּ בִּנְשֵׁי-הָעִיר, לֵאמֹר: "מַה-לָּכֶן רָצוֹת מִשְׁתּוֹלְלוֹת דֶּרֶךְ חוּצוֹת-עִיר וְאֶל הֶהָרִים אַחֲרֵי אֵל לֹא-אֵל? הַאִם אָפֵס פֶּלֶךְ לִטְוִיָּה, מָנוֹר לֶאֱרוֹג בּוֹ, תַּנּוּר בּוֹ יֵאָפֶה? שֹׁבְנָה אִשָּׁה-אִשָּׁה אֶל מְלַאכְתָּהּ!"
עָנְשָׁן וַיָּבוֹא דִיאוֹנִיסוֹס אֶל שְׁלֹש הָאֲחָיוֹת, בְּנוֹת-הַמֶּלֶךְ כִּבְדוֹת-הָרֹאשׁ.

------------------
הֵן אַתָּה בוֹלֵט וְנִרְאֶה בְמָקוֹם אָפֵל זֶה כְמוֹ כִכָּר-סַבּוֹן בְּתוֹךְ דְּלִי פֶחָמִים.
– הוֹ! הוֹ! – אָמַר הַנָּמֵר.
– הַאִם תִּשְׁתָּאֶה מְאֹד אִם אוֹדִיעַ לְךָ, כִּי אַתָּה נִרְאֶה וּבוֹלֵט בְּמָקוֹם אָפֵל זֶה כְּמוֹ רְטִיַּת -חַרְדָּל עַל גַּבֵּי שַׂק-פֶּחָמִים?
– קְרִיאַת שְׁמוֹת גְּנַאי לֹא תְּסַפֵּק לָנוּ סְעֻדָּה, – אָמַר הַכּוּשִׁי.
– סוֹף דָּבָר, אֵין אָנוּ הוֹלְמִים אֶת הָרֶקַע מֵאֲחוֹרֵינוּ.
הִנֵנִי מוּכָן וּמְזֻמָּן לִשְׁמֹעַ לַעֲצַת בַּוַּיַּן.

------------------
וַתִּפְצַר אִירִיס בְּדֵימֶטֶר שֶׁתֵּצֵא מִכְּלִיאָתָהּ, וְתָבוֹא לִפְנֵי הַשַּׁלִיט בָּאֵלִים לְדַבֵּר אִתּוֹ.
וְלֹא אָבְתָה דֵימֶטֶר שְׁמוֹעַ לָהּ.
וַיִּשְׁלַח זֶאוּס מִשְׁלַחַת-אֵלִים, נוֹשְׂאֵי מַתָּנוֹת יָפוֹת; וַתְּשַׁלְּחֵם דֵּימֶטֶר מֵעַל פָּנֶיהָ, וּמַתְּנוֹתָם אִתָּם, בְּאָמְרָהּ: "לֹא תִתֵּן הָאֲדָמָה כֹּחָהּ וְטוּבָהּ, עַד אִם תּוּשַׁב בִּתִּי אֵלָי".
זֶאוּס שׁוֹלֵחַ שְׁלִיחִים אֶל דֵּימֶטֶר

------------------
גַּם כִּי לֹא יִגְבְּהוּ הַגַּלִּים, הַמְּרַקְּדִים עָלֹה וְיָרֹד, אַדִּיר רַעַשׁ הַמִּשְׁבָּרִים בְּהִתְנַגְּשָׁם בַּחוֹלוֹת הַמְּשֻׁפָּעִים בְּסָמוּךְ לַחוֹף. וְהַמִּשְׁבָּרִים – שׁוּרוֹת-שׁוּרוֹת, טוּר אַחַר טוּר, עֵדֶר רוֹדֵף עֵדֶר; בְּחֹפֶשׁ הֵם מִשְׂתָּעֲרִים עַל הַחוֹף, לֹא מִתּוֹךְ קֶצֶב צְבָאִי כִּי אִם מִתּוֹךְ רֹגֶז מְשֻתָּף, זֶה מַקְדִּים קִמְעָא, זֶה מְפַגֵּר קִמְעָא, וְזֶה יוֹצֵא דֹפֶן.

------------------
וַנָּרָץ פַּאן וְאָנֹכִי (וַאֲנִי בַּיָּמִים הָהֵם צָעִיר וְקַל-רֶגֶל), וְהֶרְמֶס טָס לְפָנֵינוּ לְהוֹרוֹת לָנוּ אֶת הַדֶּרֶךְ; וַנִּתְפָּרֵץ שְׁלֹשְׁתֵּנוּ אֶל הַמְּעָרָה, פַּאן גָּעָה גְעִיָּה נוֹרָאָה, אֲנִי צָהַלְתִּי מִצְהָל גָּדוֹל (וְרֵאוֹתַי אָז חֲזָקוֹת), אֲשֶׁר הִתְגַּלְגֵּל מֵעֵמֶק לְעֵמֶק וְהִתְהַדְהֵד מֵהַר לְהָר.

------------------
לְהַשְׁמִיד לַהֲרוֹג וּלְאַבֵּד אֶת כָּל הַיְּהוּדִים, מִנַּעַר וְעַד זָקֵן, טַף וְנָשִׁים בְּיוֹם אֶחָד… אֲבָל קֹדֶם אֶעֱשֶׂה עֵץ לְמָרְדְּכַי הַיְּהוּדִי…
בְּעַד הַחַלּוֹן נִרְאֵית, כְּצֵל עוֹבֵר, דְּמוּתוֹ שֶׁל מָרְדְּכַי הַיְּהוּדִי. מָרְדְּכַי שָׁר:
צוֹרְרִים זוֹמְמִים עַמִּי לְאַבֵּד –
הֵמָּה יִפֹּלוּ וַאֲנַחְנוּ נָקוּם;
נְבַלֶּה זֶה-הָמָן כַּאֲשֶׁר בִּלִּינוּ כָּל זֵד,
וִירוּשָׁלַיִם בְּרֹאשׁ עָרִים תָּרוּם!
מָסָךְ
------------------
וּמוֹחוֹ הִרְהֵר: הָבָה, אֲנַקֵּד כָּל צַד מִשֵּׁשֶׁת הַצְּדָדִים אֲשֶׁר לַקֻּבִּיָּה בִּנְקֻדּוֹת, מִנְּקֻדָּה אַחַת וְעַד שֵׁשׁ, וְיִהְיֶה זֶה לְמִשְׂחָק, מַרְבֶּה לִי רְכוּשׁ בְּלֹא עָמָל וָטֹרַח, אִם רַק אוּכַל לְשַׁחֵד אֶת הָאֵלָה טִיכֵי סְתוּמַת-הַפָּנִים, שָׂרַת הַמַּזָּל הַהֲפַכְפַּךְ וְהַמִּקְרֶה הָעִוֵּר, שֶׁתְּחַיֵּךְ לִי מְעַט-זְעֵיר.

------------------
הוּא חָשַׁב: “וַדַּאי יִהְיֶה קְרָב גָּדוֹל לֹא רָחוֹק מִכָּאן; וְהַיַּלְדָּה הַמֻּפְלֵאת הַזֹּאת, הַלּוֹקַחַת שֶׁן-הַכָּרִישׁ שֶׁלִּי וְאֵינָהּ מִתְנַפַּחַת וְאֵינָהּ מִתְפּוֹצֶצֶת, אוֹמֶרֶת לִי לָלֶכֶת אֶל בְּנֵי שִׁבְטוֹ שֶׁל הָאַלּוּף הַגָּדוֹל, וּלְבַקֵּשׁ מֵהֶם שֶׁיָּבוֹאוּ לְעֶזְרָתוֹ.
אַלּוּף גָּדוֹל בִּמְאֹד-מְאֹד הוּא זֶה, שֶׁלּוּלֵא-כֵן הָיָה מַשְׁגִּיחַ בִּי.”

------------------
וּבַבָּנוֹת הָיוּ כָּאֵלֶּה אֲשֶׁר רוּחַ-דִּיאוֹנִיסוֹס הָיְתָה בָהֶן לְרוּחַ-עִוְעִים, וַתָּרֹצְנָה, שֵׂעַר פָּרוּעַ וְעַיִן לְטוּשָׁה, בְּמִדְבָּרוֹת וִיעָרוֹת, וְכָל חַי אֲשֶׁר יִקָּרֶה לִפְנֵיהֶן, יִטְרְפוּהוּ בְּצִפָּרְנֵיהֶן וְשִׁנֵּיהֶן, אָכֹל בְּשָׂרוֹ וְעַלֵּעַ דָּמוֹ – הֵן הַמֵּינַדּוֹת אֲשֶׁר חִתִּיתָן עַל כֹּל.

------------------
אוֹתָם הָעֵצִים הַחֲלוּצִיִּים, זְרָעָם אוֹ שְׁתָלָם יוֹנָתָן בְּעֶצֶם יָדוֹ, מֵהֶם – יְשִׁישֵׁי גַן עֲקֻמֵּי-זְרוֹעַ וַחֲטִיטֵי-קְלִפָּה – עוֹדָם עוֹמְדִים עַל מְקוֹמָם; כַּמָּה מֵהֶם נַעֲשׂוּ פְּרָאִים, נִתְאַזְרְחוּ בְּיַעֲרוֹת-הַבָּר, וְנִתְמַזְּגוּ עִמָּם, וּפֵרוֹתֵיהֶם קְטַנִּים וּמְרִירִים.

------------------
קָרַע הַמְּשׁוֹרֵר מֵעַל עַצְמוֹ הָאַדֶּרֶת וְהַכְּלִיל, אַדֶּרֶת-הָאַרְגָּמָן וּכְלִיל-הַוְּרָדִים, כְּנָחָשׁ צִבְעוֹנִי הַמִּתְפַּשֵּׁט עוֹרוֹ: קָרֹעַ וְהַשְׁלֵךְ אוֹתָם לְרַגְלֵי הַחַרְזָן. חֲשׂוּךְ-זִיו, מְבֻיָּשׁ, מְדֻלְדָּל עָמַד, וְרַק כֻּתֹּנֶת מְמֻרְטֶטֶת וּמְגֹאֶלֶת מְכַסָּתוֹ. וַיְהִי כְּמוֹ פַּרְפָּר מָעוּךְ אֲשֶׁר נִמְחֲקוּ מֵעַל כְּנָפָיו קַשְׂקַשֵּׂי-זְהָבוֹ.

------------------
– עֲשֵׂה אוֹתִי שׁוֹנֶה מִכָּל יֶתֶר הַחַיוֹת שֶׁבָּעוֹלָם; עֲשֵׂה אוֹתִי אָהוּב וְרָצוּי לַבְּרִיּוֹת, וְעַד הַשָּעָה חָמֵשׁ אַחַר הַצָּהֳרַיִם יִהְיוּ הַכֹּל רָצִים אַחֲרַי בִּפְלִיאָה. 
קָפַץ נְקִינְג מִמְּאוּרָתוֹ בְּעִשּׂבֵי-הַבָּר, וְנָזַף בּוֹ: 
– לֶךְ-לְךָ! 
אָפֹר הָיָה וְצַמְרִי הָיָה וְגַאֲוַתוֹ לְלֹא גְבוּל. הוּא רִקֵּד עַל תֵּל-חוֹל בְּלֵב-אוֹסְטְרַלְיָה, וְהָלַךְ אֶל הָאֵל הַגָּדוֹל נְקוֹנְג. 
הוּא הִגִּיעַ אֶל נְקוֹנְג בְּשָׁעָה עֶשֶׂר לִפְנֵי אֲרוּחַת הַצָּהֳרַיִם, וְאָמַר לוֹ: 

------------------
וְשוּב אֲנִי מַבִּיט אֶל כֹּתֶל-הָהָר הַמִּתְנַשֵּׂא מִנֶּגֶד, עַל חֲטִיטוֹתָיו, נְקִיקָיו וַחֲגָוָיו, וְנִקְרוֹת-מְעָרוֹתָיו הָאֲפֵלוֹת – מֵהֶן בְּגֹבַהּ בַּל-יֻשַּׂג וּמֵהֶן אֲשֶׁר הַגִּישָׁה אֲלֵיהֶן הִיא תּוֹךְ הֶעָרוּץ הַתַּחְתּוֹן, אֲשֶׁר שָׁם רַגְלֵי-הָר מִשְׂתָּרְגוֹת עִם רַגְלֵי-הָר.
עַד שֶׁאָנוּ עוֹמְדִים בַּכְּבִישׁ, אֵצֶל אֳרָנִים בְּשַׁעֲרֵי-אֵלוֹן, כְּבָר בִּרְקֵי-שֶׁמֶשׁ מְקַרְטְעִים מִתּוֹךְ שְׁלוּלִיּוֹת גִּשְׁמֵי לָיְלָה.
------------------
הֵיטֵב יָדַע: לֹא תֹאבֶה דֵּימֶטֶר אֲחוֹתוֹ, כִּי בִתָּהּ (אֲשֶׁר אָמְנָם קוֹרֵי– הַנַּעֲרָה –תִּקָּרֵא אַךְ הִיא יַלְדָּה עוֹדֶנָּה) תֵּרֵד לָדוּר בִּשְׁאוֹל-תַּחְתִּיּוֹת, גַּם כִּי תִּהְיֶה שָׁם מַלְכָּה אַדִּירָה, וְכָל אוֹצְרוֹת הַזָּהָב וְהַכֶּסֶף וְאַבְנֵי-הַחֵפֶץ, טְמוּנֵי-הָאֲדָמָה, יַעַמְדוּ לָהּ לְקִנְיָן.
אֲבָל גַּם זֹאת יָדַע זֶאוּס: הַשָּׁלוֹם בֵּין שְׁלֹשֶת בְּנֵי כְרוֹנוֹס, בֵּינֵיהֶם חֻלַּק הָעוֹלָם, יִפָּרֵץ וְיוּפַר אִם לֹא יֵעָתֵר לְמַאֲוֵה הָדֶס.

------------------
 וְקוֹף וַעֲטַלֵּף, וְעוֹד רַבִּים, עָצוּם מִסְפָּרָם מֵהַזְכִּירָם פֹּה.
אֲבָל אָדָם בְּכָל אֵלֶּה לֹא הָיָה.
וַיָּבוֹא פְּרוֹמֶתֵּיאוֹס וַיַּרְא אֶת כָּל אֲשֶׁר עָשָׂה אֶפִּימֶתֵּיאוֹס, וַיֹּאמֶר אֶל אָחִיו: "הֵן בִּזְבַּזְתָּ אֶת כָּל הַמִּדּוֹת שֶׁבָּאָרֶץ עַל בַּעֲלֵי-הַחַיִּים הָאֵלֶּה.
וְאָדָם בַּמֶּה יֵעָשֶׂה? וַיַּעַן לוֹ אֶפִּימֶתֵּיאוֹס בְּבֹשֶת-פָּנִים: "נִסִּיתִי ונִסִּיתִי לַעֲשׂוֹת אָדָם, וַיֵּצְאוּ אֵלֶּה מִתַּחַת יָדִי".
דְּמוּת הָאָדָם וּתְכוּנוֹתָיו
אֶרוֹס (אַהַב) קַדְמוֹן 

------------------
אָז קִשְׁקֵשׁ בִּשְׂפָתָיו – כָּכָה, וְהִתְגַּלְגֵּל שְׁלשָׁה גִלְגּוּלִים עַל זְנָבוֹ.

------------------
“הָרִימוּ הַכְּלִיל, כְּלִיל-הַוְּרָדִים, וְנֶחֱזֶה בּוֹ!” צִוְּתָה רָחֵל.
הֵרִימוּ אֶת כְּלִיל-הַוְּרָדִים, וַיִּשְׁתּוֹמְמוּ הָרוֹאִים: הַשָּׂפָה הַתַּחְתּוֹנָה אֲשֶׁר לַכְּלִיל הַיָּפֶה הָיְתָה כֻּלָּהּ קוֹצִים עֲקַלְקַלִּים, כְּשִׁנֵּי-בַּרְזֶל עֲקֻמּוֹת וְחַדּוֹת. וְכָל פְּטוּר-וֶרֶד וְכָל עָלֶה רַעֲנָן, אַךְ נִצְרָם בַּיָּד, פָּקַע וְזָב דָּם.

------------------
הוּא שׁוֹכֵב, וּמִקִּרְבּוֹ הִתְרוֹמְמוּ שָׁלשׁ רוּחוֹת, בְּנוֹת-בְּלִי-גוּף, וּבְכָל-זֹאת מְזַעְזְעוֹת הָאֲוִיר מְרַאֲשׁוֹתָיו וְהָרוּחוֹת מְסַפְּרוֹת זוֹ עִם זוֹ, וְהוּא שׁוֹמֵעַ לְשׁוֹנָן. 
הָאַחַת פֵּרְשָׂה כַּפֶּיהָ לַשַּׁחַק, וַתֹּאמַר: 

------------------
הַבֵּט לַלֵּב, וְאַל תַּבִּיט לַחִיצוֹנִיּוּת, אֲשֶׁר בָּהּ הִיא אֶפִּיקוֹרְסִית כָּמוֹנִי וְעִתִּים אֲפִלּוּ בּוֹהֵימִית”. עַתָּה, כְּזַמְּרָהּ, הָמָה הַחֶדֶר מִקּוֹלָהּ, וְכָל פָּעוּל וְכָל יָצוּר אֲשֶׁר בּוֹ: הַסְּלָקִים, וְהַשֻּׁלְחָן, וְהַצַּלַחַת, וְהַקְּדֵרָה עַל הַפְּרִימוּס – כֻּלָּם רוּחַ עָבְרָה אוֹתָם וְהֵם חָרְגוּ מִמִּסְגְּרוֹתֵיהֶם וּבִקְשׁוּ לָדַעַת אֶת קוֹנָם. 
------------------
פָּתַח בְּרִיצָה הַקֶּנְגּוּרוּ הַגֵּא עַל אַרְבַּע רַגְלָיו הַקְּטַנוֹת כְּשֶל אַרְנָב. 
וּבְזֹאת, חֲבִיבַי וַאֲהוּבַי, מִסְתַּיֵם הַחֵלֶק הָרִאשׁוֹן שֶׁל הַסִּפּוּר! 
הוּא רָץ דֶּרֶךְ הַמִּדְבָּר; הוּא רָץ דֶּרֶךְ הֶהָרִים; הוּא רָץ דֶּרֶךְ עַפְרוֹת-הַמֶּלַח; הוּא רָץ דֶּרֶךְ קְנֵי-הַסּוּף; הוּא רָץ דֶּרֶךְ צְמִיגוֹת-הַתְּכֵלֶת; הוּא רָץ דֶּרֶךְ שְׂדוֹת-קוֹצִים; הוּא רָץ עַד שֶׁכָּאֲבוּ רַגְלָיו הַקִּדְמִיּוֹת. 
עַל כָּרְחוֹ רָץ! 

------------------
 וַיְהִי בְּמִשְׁתֵּה-הַאֵלִים, וַיַּרְא אָרֶס אֶת אַפְרוֹדִיטֵי הַיָּפָה, אֵשֶׁת הֶפֵיסְטוֹס, וְהוּא צְמֵא-תַּעֲנוּגִים תַּחַת אֲשֶׁר עֻנָּה בְּדוּד-הַנְּחֹשֶׁת, זֶה בֵּית-כִּלְאוֹ.
הַרְבֵּה פְּעָמִים רָאָה אוֹתָהּ מִקֹּדֶם, אַךְ שִׁבְעָתַיִם יָפְתָה וְנָעֲמָה לְחוּשָׁיו הַפָּעַם.
וַתְּדַבֵּרְנָה עֵינֶיו אֶל עֵינֶיהָ, וּמַבְּטֵיהֶם יַחַד הִתְלַקָּחוּ.
הֶלְיוֹס מְגַלֶּה דָבָר לְהֶפֵיסְטוֹס
קִנְאַת בַּעַל 

------------------
נִכְנַס בַּמְּעָרָה חֶרֶשׁ-חֶרֶשׁ – כְּקֶרַע-עֲרָפֶל בֵּין סְלָעִים, כְּשִׁכְבַת-טַל בֵּין גִּבְעוֹלֵי-עֵשֶׂב – הִתְגַּנֵּב אֶל תּוֹךְ עֲרִיסָתוֹ וְהִתְכַּסָּה בְּחִתּוּלָיו, וְהִשְׁתַּעֲשַׁע בְּצִיצִיּוֹת-הַחִתּוּלִים כְּמוֹ תִינוֹק תָּמִים.
וְאֶת כְּלֵי-הַזֶּמֶר אֲשֶׁר עָשָׂה טָמַן בֵּין הַשְּׁמִיכוֹת.
אֲבָל אִמּוֹ הִרְגִּישָׁה בְּבוֹאוֹ, וַתִּשְׁאַל: "מֵאַיִן, נַעַר אֵין-בּוּשָׁה? אֵיפֹה הִסִתּוֹבַבְתָּ בְּכָל שְׁעוֹת-הַלַּיְלָה הָאֵלֶּה? הָהּ, לְרָעָה הוֹלִידְךָ אָבִיךָ!"

------------------
וּתְמַהֲרִי תָשׁוּבִי אֵלַי, כִּי מַחֲזֵה-שַׁעֲשׁוּעִים לָנוּ הַלַּיְלָה בְּאוֹלִימְפּוֹס, וַאֲנִי מְאֹד צְרִיכָה לְמִשְׁחַת-הַסְּגֻלָּה הַהִיא".
וַתָּבֶן פְּסִיכֵי כִּי אֶל מָוֶת הִיא נִשְׁלַחַת הַפָּעַם, כִּי רַק הַמֵּתִים יָבוֹאוּ אֶל טַרְטָרוֹס.
וַתֹּאמֶר אֶל נַפְשָׁהּ: "טוֹב כִּי אָמוּת בִּידֵי עַצְמִי, וְלֹא אֶתְעַנֶּה בְּיִסּוּרֵי-שְׁאוֹל בְּטֶרֶם מוֹתִי." וַתַּעַל אֶל מִגְדָּל גָּבוֹהַ, וַתֹּאמֶר לְהַפִּיל עַצְמָהּ מֵרֹאשׁוֹ אָרְצָה.

------------------
אַךְ הִרְהִיבוּ עֹז בְּנַפְשָׁן לִקְרֹב אֶל הַכֵּף וְלָרֶדֶת אֶל עֵמֶק-הָאַרְמוֹן, פֶּן תִּסָּחַפְנָה בָּרָעָה אֲשֶׁר תִּמְצָא אֶת פְּסִיכֵי.
וּבַלַּיְלָה עָלוּ אִשָּׁה עַל יְצוּעָהּ, וַתַּפְקֵדְנָה רוּחָן לִתְנוּמָה מִתּוֹךְ בִּטָּחוֹן, כִּי אָמְנָם פֻּצְפַּץ אֹשֶׁר פְּסִיכֵי, וְגַאֲוָתָה הָיְתָה לְמִרְמָס.
שְׁתֵּי הָאֲחָיוֹת חוֹלְמוֹת חֲלוֹם אֶחָד, וּפִתְרוֹנוֹ מְמַהֵר לָבוֹא 

------------------
וְהִנֵּה נִפְעֲרָה הָאֲדָמָה מִתַּחַת לַפֶּרַח לְמוֹ עָרוּץ.
וְהֶעָרוּץ אָרֹךְ וְרָחָב, וּמִתּוֹכוֹ יָצְאָה מִרְכֶּבֶת-זָהָב, רְתוּמָה לְאַרְבָּעָה סוּסִים שְׁחוֹרִים.
וְיוֹשֵׁב-הַמֶּרְכָּבָה, אֶחָד עֲלוּם-פָּנִים, חָטַף בִּימִינוֹ אֶת קוֹרֵי וּמָשַׁךְ אוֹתָהּ אֶל תּוֹךְ הַמֶּרְכָּבָה פְּנִימָה.
וְהַסּוּסִים הָפְכוּ פְּנֵיהֶם, וַיִּדְהֲרוּ בְּשַׁעַט עַל קַרְקַע-הֶעָרוּץ מַטָּה-מָטָּה, עַד מַעֲמָק שֶׁמִּמֶּנּוּ רָאֲתָה קוֹרֵי אֶת הַכּוֹכָבִים וְאֶת הַשֶּׁמֶשׁ בְּבַת-אַחַת.

------------------
אֶת כָּל הַדָּגִים שֶׁמָּצָא בְכָל הַיַּמִּים אָכַל מְלֹא-פִיו – כָּכָה – עַד שֶׁלִּבְסוֹף נִשְׁאַר בַּיָּם רַק דָּג קָטָן אֶחָד, הוּא דַג-חַכִּימָא, וְהוּא שָׂחָה תָמִיד מֶרְחַק-מַה מֵאֲחוֹרֵי אָזְנוֹ הַיְּמָנִית שֶׁל הַלִּוְיָתָן, כְּדֵי שֶׁלֹּא יִנָּזֵק. אוֹתָהּ שָׁעָה עָמַד הַלִּוְיָתָן עַל זְנָבוֹ וְאָמַר: “רָעֵב אָנֹכִי.” אָמַר לוֹ דַג-חַכִּימָא הַקָּטָן בּקוֹל-דְּמָמָה: “הוֹ, שׁוֹכֵן יַמִּים נְדִיב-לֵב וּמְרוֹמָם, הֲטָעַמְתָּ מִיָּמֶיךָ טַעַם אָדָם?”
– לֹא, – אָמַר הַלִּוְיָתָן. 
------------------
וְהַסּוֹד כְּתַבְעֵרָה בּלִבּוֹ וּכְעִנּוּי בְּעַצְמוֹתָיו; וַיְהִי הָאִישׁ כְּנֹאד מְמֻתָּח, הַמְּחַשֵּׁב לְהִתְפַּקֵּעַ מֵעֹצֶר יֵינוֹ הַתּוֹסֵס.
וְכַאֲשֶׁר עָבְרוּ חֹדֶשׁ וְשָׁבוּעַ וְיוֹם, וְהוּא לֹא יָכֹל לְהִתְאַפֵּק עוֹד מִגַּלּוֹת אֶת הַסּוֹד הֶעָצוּר בְּקִרְבּוֹ, וַיֵּלֶךְ בַּלָּאט לְאוֹר-הַכּוֹכָבִים אֶל הַנָּהָר פַּקְטוֹלוֹס, וַיַּחְפֹּר גֻּמָּץ בַּבֹּץ אֲשֶׁר עַל שְׂפַת-הַנָּהָר.

------------------
סָגַר הָעֲרָפֶל עַל קַו-הַמַּעֲרָב הַבָּהִיר, טִשְׁטֵשׁ אֶת הָרֶוַח בֵּין עָנָן לְעָנָן. הִתְנַחְשֵׁל בָּרָק בְּנַמְכוּתוֹ שֶׁל הָרָקִיעַ, רָטַן רַעַם רָחוֹק – וְהַגֶּשֶׁם מִתְגַּבֵּר. נַעַר חוֹצֶה הַמִּגְרָשׁ בְּאוֹפַנַּיִם, וּפָנָסוֹ דָלוּק.
אֵיךְ נִפְתְּחוּ הַגְּשָׁמִים? 
------------------
עַתָּה, בְּשִׁית עָלַי אוֹיְבִים סָבִיב, וְחָשְׁכוּ מְאוֹרֵי-עֵינַי, וְלֹא אַבִּיט הֲדַר-הָרִים, וְיֶרֶק-מוֹרָד, וְחוֹלוֹת-יָם, וְלִבְנַת-קֶצֶף זוֹחֶלֶת עַל מִשְׁבָּרִים יְרֻקִּים, – מָה אֶפְשַׁע בְּגוֹרָלִי וְאֶתְאוֹנָן? אַבְלִיג עַל מְרִירוּתִי וְאֶדּוֹם, כִּי קָרוֹב מוֹעֵד שְׁקִיעָתִי, וּמַעֲגָּלִי יִתַּם בִּמְעוֹנוֹת-שַׁלְוָה.
מִשְׁלְחוֹת-סְרָנִים נוֹשְׂאוֹת-מִנְחָה צוֹעֲדוֹת אֶל דְּלִילָה בִּמְחוֹל-טֶקֶס. הֵן מִתְיַצְּבוֹת לְפָנֶיהָ.
סַרְנֵי עֶקְרוֹן
עֶקְרוֹן שְׁלָחַתְנוּ. 
------------------
אַךְ יָצָאוּ הַדְּבָרִים מִפִּי הָאָדָם, כַּעֲסוּ הַשְּׁלֹשָׁה כַּעַס גָּדוֹל (וְהָעוֹלָם אָז כֻּלּוֹ חָדָשׁ וּמְחֻדָּשׁ), וְהָיְתָה לָהֶם פְּגִישָׁה וּוְעִידָה וּמֵעֵצָה וּפִטְפּוּטָיָה וּמִלּוּלָיָה שָׁם בִּקְצֵה הַמִּדְבָּר. וְהַגָּמָל בָּא כְּשֶׁהוּא לוֹעֵס חֲלַבְלוֹב, מִתְבַּטֵּל מִמְּלָאכָה לְהַכְעִיס וּלְהַרְעִים, וְלִגְלֵג עֲלֵיהֶם. אָמַר “דֻּבְּשְׁ” וְנָטָה לְדַרְכּוֹ.

------------------
מָקוֹם שֶׁבּוֹ רָבַץ הַכֶּלֶב, נָמֵס שָׁם הַכְּפוֹר, וְעָמְדָה שְׁלוּלִית קְטַנָּה וּשְׁחוֹרָה עַל הָרָצִיף.
וְנִצְטַעַרְתִּי עַל מַה שֶׁעָשִׂיתִי.
לֹא מִפְּנֵי שֶׁהַכֶּלֶב הוֹלֵךְ לְמִיתָה בִּידֵי הַשּׁוֹטְרִים.
בֵּין כָּךְ וְכָךְ הָיָה נוֹטֶה לָמוּת.
אֶלָּא עַל מַה נִּצְטַעַרְתִּי? עַל שֶׁהֶחֱרִידוּהוּ מִמְּקוֹמוֹ.
הִנֵּה, כְּבָר הִשְׁלִים הַכֶּלֶב עִם הַמָּוֶת וּבִקֵּשׁ לוֹ מְקוֹם-מְנוּחָה.
הוּא נָדַד מֵחָצֵר אֶל חָצֵר.

------------------
בּוֹ בָרֶגַע וּבוֹ בַדַּק, חֲבִיבַי וַאֲהוּבַי, יָרְדוּ תִמְרוֹת עֲשַׁן-הָאֵשׁ שֶׁבַּפִּנָה מִן הַתִּקְרָה – פּוּף! – וּמִלּאוּ אֶת כָּל חֲלַל הַמְּעָרָה.
וַיְהִי כַאֲשֶׁר הִתְנַדֵּף הֶעָשָׁן, וְהִנֵּה הֶחָתוּל יוֹשֵׁב לוֹ יְשִׁיבַת נֹעַם וְנַחַת אֵצֶל הָאֵשׁ.
– הוֹ אוֹיַבְתִּי וְאֵשֶׁת-אוֹיְבִי וְאֵם אוֹיְבִי, – אָמַר הֶחָתוּל.
– אֲנִי הוּא; כִּי אָמַרְתְּ דָּבָר שֵׁנִי בְּשִׁבְחִי, וְעַתָּה יֵשׁ לִי רְשׁוּת לָשֶׁבֶת עַל יַד הָאֵשׁ הַחַמָּה בְּפִנַּת הַמְּעָרָה לְעוֹלָם וּלְעוֹלְמֵי-עוֹלָמִים.

------------------
מַיָּה גוֹעֶרֶת בִּבְנָהּ, וְהוּא מְגַלֶּה לָהּ שְׁאִיפָתוֹ מָה אַתְּ גּוֹעֶרֶת בְּיַלְדֵּךְ, אִמָּא שֶׁלִּי? וּמִי יֶלֶד קָטָן לֹא יִבָּהֵל כַּאֲשֶׁר אִמּוֹ מְיַסַּרְתּוֹ בִּדְבָרִים קָשִׁים כָּאֵלֶּה? אַךְ הַקְשִׁיבִי: אֵין אֶת נַפְשִׁי לָדוּר בַּמְּעָרָה הַזֹּאת כָּל הַיָּמִים, גַּם כִּי מָלְאָה תֵבוֹת, גְּדוּשׁוֹת בְּמַתְּנוֹת זֶאוּס אָבִי, וְיֵשׁ בָּהּ כַּד-נֶקְטַר וּפִטַּס-אַמְבְּרוֹסִיה אֲשֶׁר לֹא יֶחְסָרוּ.
אֶל רוּם-אוֹלִימְפּוֹס אֲנִי שׁוֹאֵף, לִהְיוֹת אֵל בָּאֵלִים הַגְּדוֹלִים.

------------------
עָבְרָה בַּמִּפְרָץ מַעְבָּרִית מְקֻשֶּׁטֶת בִּמְאוֹרוֹת, שׁוּרוֹתַיִם לְכָל אָרְכָּהּ, כְּבַת מֶלֶךְ בִּפְנִינִים, כְּכַלָּה בְּתוֹרֵי זָהָב. יְדִידִי חִכָּה עַד שֶׁנִּכְנְסָה הַסְּפִינָה אֶל נְמֵלָהּ בְּמַנְהֶטֶן, קָם, וּבִלְחִיצָת-כַּפְתּוֹר הִדְלִיק אוֹר. וְהַחֶדֶר עַל רָהִיטָיו נַעֲשָׁה עִקָּר, וְהַנּוֹף שֶׁבַּחוּץ – כֵּהֶה וּמְעֻלָּט.
------------------
סֶלַע אֲשֶׁר לֹא חָזָה שָׁמֶשׁ 
וְאַסְטְרִיָּה הַכּוֹכָבִית, אֲחוֹת-לֶטוֹ אֲשֶׁר הָיְתָה לְסֶלַע וַתִּצְלֹל תְּהוֹמָה, שָׁמְעָה אֶת זַעֲקַת אֲחוֹתָהּ בְּצַעֲרָהּ.
וַיָּצָף הַסֶּלַע מֵעַל הַגַּלִּים, וַיִּתֶּן מָנוֹחַ לְלֶטוֹ הַמִּסְכֵּנָה; כִּי הַסֶּלַע הַזֶּה הֵן מֵעוֹלָם לֹא חָזָה שָׁמֶשׁ.
וְהָאֵלִים רִתְּקוּ אֶת הַסֶּלַע אֶל קַרְקַע-הַיָּם בְּעַמּוּדֵי-זָהָב, וַיְהִי לָאִי דֶלוֹס.
וּבִן-לַיְלָה צָמְחוּ עַל הָאִי שְׁנֵי דְקָלִים וְעֵץ-זָיִת.


------------------
זֶאוּס צָהַל לְשֵׁמַע הַטְּעָנוֹת הַמְּחֻכָּמוֹת שֶׁל בְּנוֹ הַקָּטָן.
וַיְצַו עַל בָּנָיו לַעֲשׂוֹת שָׁלוֹם בֵּינֵיהֶם, וְעַל הֶרְמֶס – לְהַחֲזִיר אֶת הַפָּרוֹת לְבַעְלֵיהֶן.
וְזֶאוּס כָּפַף רֹאשׁוֹ לְאוֹת כִּי נֶחֱרַץ מִשְׁפָּטוֹ – וְזֶה אוֹת אֲשֶׁר אֵלִים וּבְנֵי-אָדָם יֶחֶרְדוּ לְצַיֵּת לוֹ.
וַיּוֹלֶךְ הֶרְמֶס אֶת אָחִיו הַגָּדוֹל, בֶּן-אָבִיו, אֶל מִכְלָא-הַפָּרוֹת בַּמְּעָרָה אֲשֶׁר לְיַד נְהַר-אַלְפֵיאוֹס.
וַיִּמְנֶה אַפּוֹלוֹן אֶת הַפָּרוֹת, וְהִנֵּה שְׁתַּיִם חֲסֵרוֹת.

------------------
 לְהִתְפַּתֵּחַ בִּפְנֵי עַצְמוֹ; וְזוֹ הָאוֹמֶרֶת כִּי אֱלֹהִים נִמְצָא תָּמִיד בְּתוֹךְ הָעוֹלָם לְהַפְעִילוֹ וּלְהַחְיוֹתוֹ.
– הִפְלִיאַתָּם חָכְמָתוֹ שֶׁל הַנַּעַר, אַךְ עֲדַיִּן הָיָה סָפֵק בְּלִבָּם, שֶׁמָּא יְהוּדִי הוּא, וַיְּנַסּוּהוּ בִשְׁאֵלוֹת עַל מִצְווֹת אַלקוֹרַאן, וְהוּא הֶרְאָה גוֹדֶל בְּקִיאוּתוֹ בָהֶן, וְכָל הָעֵת נִזְהַר שֶׁלֹּא לְהוֹדוֹת וְלֹא לְהַכְחִישׁ, כִּי אִם לְפָרֵשׁ אֶת אֲשֶׁר רָאָה בַּכְּתוּבִים.

------------------
עוֹד הִיא עוֹמֶדֶת הֲלוּמַת-תִּמָּהוֹן וָגִיל, וְהִנֵּה קוֹל טָמִיר מְדַבֵּר אֵלֶיהָ וְאוֹמֵר: "הוֹד מַלְכוּתֵךְ! אַל תִּתְמַהּ נַפְשֵׁךְ עַל כָּל הָעֹשֶׁר הַזֶּה.
כֻּלּוֹ לְמַעֲנֵךְ וְלָךְ הוּא.
וְעַתָּה, עֲלִי אֶל חֲדַר-מִשְׁכָּבֵךְ וְנוּחִי מִיגִיעֵךְ.
וְאִם בְּרַחְצָה חָשַׁקְתְּ, מְשָׁרְתוֹת רַבּוֹת – וְאִם לֹא תֵרָאֶינָה לָעַיִן – מוּכָנוֹת לְצַיֵּת לְכָל מִשְׁאֲלוֹת לִבֵּךְ.
וַאֲנִי, הַדּוֹבֶרֶת אֵלַיִךְ, הִנְנִי אַחַת-הַמְּשָׁרְתוֹת.

------------------
לֹא בְּסֵדֶר כְּלָל, אֲדוֹנִי הַמֶּלֶךְ. אֲדוֹנִי הַמֶּלֶךְ מְנַמְנֵם וְאֵינוֹ יוֹדֵעַ מַה נַּעֲשֶׂה בִּמְדִינוֹת מַלְכוּתוֹ. יֶשְׁנוֹ עַם אֶחָד…
אֲחַשְׁוֵרוֹשׁ:
מְפֻזָּר וּמְפֹרָד…
הָמָן:
בֵּין הָעַמִים, בְּכָל מְדִינוֹת מַלְכוּתֶךָ, וְדָתֵיהֶם שׁוֹנוֹת מִכָּל עָם…
אֲחַשְׁוֵרוֹשׁ:
וְאֶת דָּתֵי הַמֶּלֶךְ אֵינָם עוֹשִׂים…
הָמָן:
וְלַמֶּלֶךְ אֵין שֹׁוֶה לְהַנִּיחָם… כַּמָּה אֲדוֹנִי הַמֶּלֶךְ מֵיטִיב דַּעַת אֶת הִרְהוּרֵי לִבִּי… וְעַד-מָה הַמֶּלֶךְ תְּמִים-דֵּעִים עִמִּי!
אֲחַשְׁוֵרוֹשׁ:

------------------
 וּלְאָרְכּוֹ… הַיָּם נְסוּךְ-סְגוֹל… וְהִנֵּה הַכְּבִישׁ מְטַפֵּס מוּל הַר תָּלוּל, וְהוּא מִשְּׁלוּחוֹת הָרֵי-הַלְּבָנוֹן… מִתְגַּלֶּה מִישׁוֹר, חֲתוּךְ רִבּוּעֵי אוֹר מְסַנְוֵר וְרִבּוּעֵי שְׁחוֹר – וּלְרֶגַע טָעִיתִי בָּהֶם לַחְשׁוֹב כִּי אֵלּוּ בְּרֵכוֹת-דָּגִים וְאֵלּוּ שָׂדוֹת חֲרוּשִׁים, וְהֵם אֵינָם אֶלָּא הַיָּם הַתִּיכוֹן, אֲשֶׁר כָּךְ הִתְרָאָה מִמִּשְׂחָק חוֹלֵף שֶׁל צִלְלֵי-עָנָן וְהִתְבָּרְקוּת-שֶׁמֶשׁ… חֲנִיתָה בָרוּם, בֶּצֶת מִתָּחַת… שְׂמֹאלָה, כְּפַר שְׁלוֹמִי… טְרִיז-שֶׁל-אֲוִיר,
------------------
הָאִרְגּוּן הָרִאשׁוֹן, שֶׁל הַחֹק וְהַמִּשְׁטָרָה – אֵין לוֹ חֶמְלָה וְאַחֲרָיוּת עַל נֶפֶשׁ הַכֶּלֶב.
הַמִּשְׁטָר הַשֵּׁנִי – שֶׁל הָעוֹלָם הַנִּגְלֶה לְעֵינַי עַל שָׁמָיו הָאֲפֹרִים וְהַמְּכוֹנִיּוֹת הַשְּׁחוֹרוֹת הַזּוֹחֲלוֹת בַּשֶּׁלֶג מִתָּחַת – גַּם זֶה עִוֵּר הוּא מִבְּחִינָה מוּסָרִית.
וְאוּלָם הָעֻבְדָּה שֶׁיֶּשְׁנוֹ אִרְגּוּן וְיֶשְׁנוֹ מִשְׁטָר, מְעוֹרֶרֶת תִּקְוָה כֵּהָה.

------------------
הַאִם לֹא נִמְלְאָה סְאַת-עָנְשָׁהּ עַל חַטֹּאות-נְעוּרֶיהָ? וְהִיא כַלָּתֵךְ, אֵשֶׁת בְּנֵךְ; וְנֶכְדֵּךְ בְּבִטְנָהּ נִשָּׂא.
עֲשִׂי לְמַעַן נֶכְדֵּךְ וְסִלְחִי לָהּ".
וַתַּעַן אַפְרוֹדִיטֵי: "גַּם עַל זֹאת אֶכְעַס, כִּי עָשַׂתְנִי לְסַבְתָּא, וְאֶת פִּי לֹא שָׁאָלָה".
וַתּוֹסֶף הֶרָה דַבֵּר עוֹד: "אִם עַל כַּלָּתֵךְ וְעַל נֶכְדֵּךְ-בְּשָׂרֵךְ לֹא תָחוּסִי, חִמְלִי עַל בְּנֵךְ, עַל אֶרוֹס.

------------------
אַרְבַּעַת הַסְּלָקִים הַמְּקֻלָּפִים נָחוּ לָהֶם אֲדֻמִּים-חַכְלִילִיִּים, עֲקֻדֵּי עוֹרְקִים וְרַדְרַדִּים, וְדָמָם נִגַּר עַל הַצַּלַחַת הַלְּבָנָה.
------------------
וְיֶשְׁנָם הַקּוּרֵיטִים, הֵם אֲשֶׁר בְּרַעֲשָׁם טִבְּעוּ אֶת בְּכִיַּת הַתִּינוֹק זֶאוּס, לְבַל יִוָּדַע מְקוֹם-מַחֲבוֹאוֹ לִכְרוֹנוֹס אָבִיו; וְהַקּוּרֵיטִים – שֵׁבֶט אֶחָד, מְגֻדָּל בְּמִקְצָת, מִגֶּזַע הַדַּקְטִילִים הַקְּטַנִּים, אֲשֶׁר עֲלֵיהֶם יְסֻפַּר: בְּלֶדֶת רֵיעָה אֶת הָדֶס, חָזְקוּ צִירֶיהָ עַד-מְאֹד.

------------------
אָז נָשְׂאָה הַבַּת הַקְּטַנָּה אֶת זְרוֹעוֹתֶיהָ הַקְּטַנּוֹת, הַחַמּוֹת, הָעֲנֻגּוֹת, עִם צְמִידֵי-הַקּוֹנְכִיּוֹת הַלְּבָנִים, הַיָּפִים; וַתֹּאמֶר:
– הוֹי זְקַן-הָאַשָּׁפִים! כַּאֲשֶׁר אַבָּא שֶׁלִּי דִּבֵּר אֵלֶיךָ כָּאן בִּתְחִלַּת-הַתְּחִלּוֹת, וַאֲנִי נִשְעַנְתִּי עַל כְּתֵפוֹ בְּעֵת שֶׁלָּמְדוּ הַחַיּוֹת אֶת מִשְׂחֲקֵיהֶן, הָלְכָה לָהּ חַיָּה אַחַת דַּוְקָא אֶל תּוֹךְ הַיָּם בְּטֶרֶם לִמַּדְתָּ אוֹתָהּ אֶת מִשְׂחָקָהּ.
סָח זְקַן-הָאַשָּׁפִים:

------------------
אִם מִתְעַקְּשִׁים אַתֶּם לַהֲגוֹת נְכָאִים בְּעֵת-הַגְּשָׁמִים, הֲרֵי דוֹמִים אַתֶּם עָלַי כְּאוֹתוֹ תִּדְהָר אֲשֶׁר לֹא נִתְאַקְלֵם פֹּה כָּל-צָרְכּוֹ, וְהוּא מַשִּׁיר עָלָיו בְּעוֹנָה זוֹ כַּאֲשֶׁר הֻרְגַּל בְּאֶרֶץ אַחֶרֶת; אָכֵן, לֹא כָּל עָלָיו, כִּי-אִם שְׁלִישׁ מֵהֶם, כְּאִלּוּ הִתְבַּיֵּשׁ בְּמִקְצָת בְּסִגְנוֹנוֹ הַמְּשֻׁנֶּה כְּנֶגֶד הַנְּטִיעוֹת הַמְּקוֹמִיּוֹת; מָשׁוּל כְּמִי שֶׁשָּׁכַן בָּאָרֶץ הַרְבֵּה שָׁנִים וַעֲדַיִן הוּא מְתַבֵּל אֶת דִּבּוּרוֹ הָעִבְרִי בִּלְשׁוֹן-לוֹעֵז.

------------------
וְהַפַּרְסִי הִנִּיחַ אֶת עֻגָתוֹ וְטִפֵּס וְעָלָה לְצַמַּרְתּוֹ שֶׁל דֶּקֶל, וְהוּא לֹא הָיָה לָבוּשׁ מְאוּמָה בִּלְתִּי אִם כּוֹבָעוֹ לְרֹאשׁוֹ, כּוֹבַע זֶה, שֶׁמִּתּוֹכוֹ הִשְׁתַּקְּפוּ קַרְנֵי הַשֶּׁמֶשׁ בְּהוֹד וְהָדָר יוֹתֵר מִכָּל מַלְכֵי מִזְרָח. הַקַּרְנָף הָפַךְ אֶת תַּנּוּר-הַשֶּׁמֶן בְחָטְמוֹ וְהָעֻגָה נִתְגַּלְגְּלָה בַּחוֹל וְהוּא פָלַח וְהֵרִים אֶת הָעֻגָה בַּקֶּרֶן, אֲשֶׁר עַל חָטְמוֹ, וְאָכַל אוֹתָהּ. 
------------------
הֵמָּה עוֹבְדִים בְּקַדַּחְתָּנוּת, וַאֲפֵלָה כִּסְתָה אֶת כָּל הַשָּׁמַיִם – בָּלְעָה אֶת הַלְּבָנָה, וּמֵרָחוֹק נִשְׁמַע רִטּוּן-רְעָמִים עָמוּם. וַתְּהִי עֲלָטָה, עַד לֹא רָאָה אִישׁ אֶת יַד עַצְמוֹ. אֵיכָה יַעֲבֹדוּ?

------------------
וְהַכּוּשִׁי אָמַר אַל בַּוַּיַּן: אוּלַי יָדַעְתָּ אֶת מְקוֹם-חִיּוּתָם שֶׁל הַחַיּוֹת הָאֶזְרָחִיּוֹת בְּשָׁעָה זוֹ? (כַּוָּנָתוֹ הָיְתָה בְּדִיּוּק כְּמוֹ כַּוָּנַת הַנָּמֵר, אֶלָּא שֶׁכַּךְ הָיָה דַרְכֹּו שֶׁל הַכּוּשִׁי לְהִשְׁתַּמֵּשׁ בְּמִלִּים אֲרֻכּוֹת, כִּי עַל כֵּן הָיָה אִישׁ בּוֹגֵר.)
מִצְמֵץ בַּוַּיַּן בְּעֵינָיו.
הוּא יָדַע.

------------------
– אִי לָכֶם – אָמַר הַפִּילוֹן – כִּמְדֻמֶּה שֶׁאֵין אַתֶּם יוֹדְעִים כְּלָל כֵּיצַד מַלְקִים, וְאוּלָם אֲנִי יוֹדֵעַ, וַאֲנִי אֲלַמֶּדְכֶם.
פָּתַח אֶת חָטְמוֹ מְלֹא-אָרְכּוֹ, וַיַּךְ בּוֹ שְׁנַיִם מֵאֶחָיו עַד שֶׁנִּתְגַּלְגַּלוּ כַּמָּה גִלְגּוּלִים רֹאשׁ עַל עָקֵב.
– הוֹ, מְלָפְפוֹנִים כְּבוּשִׁים! – קָרְאוּ – מֵאַיִן לָמַדְתָּ מְלֶאכֶת מַחְשֶׁבֶת זוּ, וּמַה-זֶּה עָשִׂיתָ לְחָטְמְךָ?

------------------
וְנִדְמֶה לִי לִפְעָמִים, כִּי עוּגַת-אוֹרִי הִיא הַמּוֹלִידָה אוֹתָם וְטוֹבַעַת לָהֶם דְּמוּת, שֶׁהֲרֵי בַּחֲשֵׁכָה שְׁחוֹרִים וּבְלוּעִים הֵם כְּאִלּוּ אֵינָם. וַאֲנִי חוֹשֵׁב עַל הַכָּרָתִי אֶת הָעוֹלָם: כָּל-מַה שֶּׁאֲנִי חָש וּמַכִּיר, כָּל הַמַּרְאוֹת הַמּוֹפִיעִים לְפָנַי, הָאִם לֹא אוֹר-יְדִיעָתִי הוּא הַמְּחַתֵּךְ אוֹתָם מִתּוֹךְ תֹּהוּ וָבֹהוּ, מְאִירָם וְקוֹבֵעַ לָהֶם דְּמוּת בְּתוֹךְ עֲלֶטֶת נְצָחִים? 
------------------
הִיא עָשְׂתָה אֶת כִּשׁוּף-הַזִּמְרָה הַשֵּׁנִי שֶׁבָּעוֹלָם.
וּבְיַעֲרוֹת-הַפְּרָאִים הָרְטֻבִּים הִשְׁתָּאוּ כָל חַיּוֹת-הַבָּר וְשָׁאֲלוּ: מַה זֶה קָרָה לְכֶלֶב-הַבָּר? וְלִבְסוֹף רָקַע סוּס-הַבָּר בְּרַגְלוֹ וְאָמַר: “אֵלְכָה-נָא וְאֶרְאֶה וְאַגִּיד, לָמָּה לֹא שָׁב כֶּלֶב-הַבָּר.
חָתוּל, בּוֹא אִתִּי.”
– נֶנִי! – אָמַר הֶחָתוּל.
– אָנֹכִי הֶחָתוּל הַמִּתְהַלֵּךְ לְבַדִּי, וְכָל הַמְּקוֹמוֹת שָׁוִים בְּעֵינָי.
לֹא אָבוֹא.

------------------
אֵינִי רוֹצֶה לִהְיוֹת דּוֹמֶה לַגִּ’ירַף – בְּשׁוּם פָּנִים וּלְעוֹלָם לֹא.
– אֶעֱשֶׂה אוֹתָן בִּקְצוֹת-אֶצְבְּעוֹתַי – אָמַר הַכּוּשִׁי – עוֹד נִשְׁאַר שְׁחוֹר דַּי-וְהוֹתֵר עַל עוֹרִי.
עֲמֹד! וְהַכּוּשִׁי קִמֵּץ אֶת חֲמֵשֶׁת אֶצְבְּעוֹתָיו יַחַד (כִּי עֲדַיִן הָיָה שְׁחוֹר דַּי וְהוֹתֵר עַל עוֹרוֹ הֶחָדָשׁ) וְלָחַץ אוֹתָן וְחָזַר וְלָחַץ אוֹתָן עַל פְּנֵי כָּל גּוּפוֹ שֶׁל הַנָּמֵר.
וּבְכֹל אֲשֶׁר נָגְעוּ אֶצְבְּעוֹתָיו, שָׁם נִשְׁאֲרוּ חֲמִשָּׁה תָּוִים קְטַנִּים מְקֻבָּצִים יַחַד.

------------------
– אַל תְּדַבֵּר אֵלַי – אָמַר הַקִּפּוֹד הָסֹּומֵר-דּוֹקֵר – רַק הַעֲלֵה בְּדַעְתְּךָ מַה טּוֹב וּמַה מּוֹעִיל הָיָה לְךָ אִלוּ יָכֹלְתָּ לְהִתְקַפֵּל. אָכֵן, זֹאת הִיא אַנְדְּרָלָמוּסְיָה! הַטֵּה אֹזֶן לַיָּגוָּאר רַב-הַגְּוָנִים. 
הַיָּגוּאָר רַב-הַגְּוָנִים יָשַׁב עַל חוֹף הָאֲמַזּוֹן הַגּוֹעֵש-הַמְּרֻפָּשׁ, כְּשֶׁהוּא שׁוֹקֵד לְהוֹצִיא בִּמְצִיצַת-פִּיו אֶת הָעֳקָצִים מִכַּפּוֹתָיו, וְהוּא מְשַׁנֵּן לְעַצְמוֹ: 
"לֹא יִתְקַפֵּל, אַךְ יִשְׂחֶה – 
אִטִּי-מוּצָק הוּא זֶה 
מִתְקַפֵּל, אַךְ לֹא יִשְׂחֶה – 

------------------
פִּתְאֹם, מִן הָאֲוִיר, יָרְדוּ וּבָאוּ מֵאֲלֵיהֶן יֵינוֹת-נֶקְטַר בִּכְלֵי-בְדֹלַח וְתַבְשִׁילֵי-טַעַם בְּקַעֲרוֹת-זָהָב, וַיִּנְחֲתוּ עַל הַשֻּׁלְחָן.
וְקוֹל אֶחָד בָּאוּלָם פָּצַח בְּזִמְרָה עֲרֵבָה, וּמַנְגִּינַת-נֵבֶל מְלַוָּתוֹ, אַךְ דְּמוּת מְזַמֵּר אוֹ מְנַגֵּן לֹא נִרְאָתָה.
וַתֹּאכַל הַנַּעֲרָה וַתֵּשְׁתְּ בְּאֵין אִישׁ עִמָּהּ, חוּץ מִמְּשָׁרְתוֹתֶיהָ הַנַּעֲלָמוֹת.
בַּעַל הַבָּא בַּאֲפֵלָה, וְהוֹלֵךְ בְּטֶרֶם אוֹרָה 

------------------
וְדַג-חַכִּימָא הַקָּטָן הָלַךְ וְנִתְחַבֵּא תַּחַת סַף-הַדֶּלֶת שֶׁל קַו-הַמַּשְׁוֶה. יָרֹא יָרֵא, פֶּן יִכְעַס עָלָיו הַלִּוְיָתָן.
וְהַסַּפָּן לָקַח אֶת אוֹלָרוֹ אִתּוֹ הַבַּיְתָה. בְּצֵאתוֹ עַל חַלּוּקֵי-הָאֲבָנִים שֶׁבַּחוֹף, הָיָה לָבוּשׁ אוֹתָם הַמִּכְנָסַיִם הַכְּחֻלִּים. וְקִשּׁוּרֵי-מִכְנָסַיִם לֹא הָיוּ לוֹ, כִּי עַל כֵּן קִשֵּׁר בָּהֶם אֶת הַשְּׂבָכָה בִהְיוֹתוֹ בִמְעֵי הַלִּוְיָתָן. וְהַסּפּוּר הַזֶּה תַּם וְנִשְׁלַם.

------------------
רַק תַּגִּידִי לָהּ אֶת בַּקָּשָׁתֵךְ, תִּקְחִי אֶת הַקֻּפְסָה הַמְּלֵאָה מִיָּדָהּ, וּתְמַהֲרִי לָצֵאת מִלְפָנֶיהָ.
כֵּן תָּשׁוּבִי-תַּעֲלִי אֶל אוֹר-שֶׁמֶשׁ, וְלֹא תִשָּׁאֲרִי בְּאַרְצוֹת-הַמֵּתִים".
וַתַּעַשׂ פְּסִיכֵי כְּכֹל אֲשֶר צֻוְּתָה עַל יְדֵי הַמִּגְדָּל.
וְאַנְשֵׁי-לַקֶדֵּימוֹן הָעִיר לֹא מָנְעוּ מִמֶּנָּה שְׁתֵּי מַטְבְּעוֹת-נְחֹשֶת, וּשְׁתֵּי פְּרוּסוֹת-לֶחֶם טְבוּלוֹת בִּדְבַשׁ, כִּי עוֹד יָפְיָהּ שׁוֹבֶה לְבָבוֹת לְחֶמְלָה.
וַתִּכָּנֵס אֶל פֶּתַח הַמְּחִלָּה הַמּוֹלִיכָה אֶל שְׁאוֹל.

------------------
וּבְגַי אֶחָד, סְגוּר-הָרִים, שָׁמַר אוֹתָהּ בִּמְאַת-עֵינָיו, שָׁמוֹר הֵיטֵב.
מַנְגִּינוֹת חֲלִיל הֶרְמֶס 
וַיַּחְמֹל זֶאוּס עַל יוֹ, וַיִּשְׁלַח אֶת הֶרְמֶס, שַׁגְרִירֹו מְכֻנַּף-הַסַּנְדָּלִים, לִגְאוֹל אוֹתָהּ מִיַּד אַרְגּוֹס.
וַיִּקְטוֹף הֶרְמֶס קָנֶה מִנַּחַל, וַיּוֹצֵא אֶת תּוֹכוֹ הָרַךְ; וַיְקַצֵּץ אוֹתוֹ מִזֶּה וּמִזֶּה, וַיַּחְטֹב בּוֹ שִׁבְעָה נְקָבִים, וַיְהִי הַקָּנֶה לְחָלִיל.
וַיָּחֶל הֶרְמֶס לְנַשֵּׁב בֶּחָלִיל.
שְׁלֹשָׁה שֶׁהָיוּ לְצִפֳּרִים 

------------------
אַךְ הָאָדָם וְהַבְּהֵמָה – יְצוּרִים נוֹדְדִים אֵלֶּה אֲשֶׁר מוֹצָאָם הַקַּדְמוֹן מִן הַיָּם – הֲרֵי הֵם צְרִיכִים לָשֵׂאת אֶת מֵימֵיהֶם הַמְּלוּחִים בְּעוֹרְקֵיהֶם: אֶפְשָׁר לִסְכּוֹת אוֹתָם כְּדוּדֵי מֵי-יָם מְהַלְּכִים. וּבַחֲבָלִים הַמִּדְבָּרִיִּים שֶׁל אַרְצֵנוּ, יוֹדְעִים הַצְּמָחִים כִּי תּוֹר-הַמַּיִם נָדִיר וְרָחוֹק, וְאַף הֵם נַעֲשִׂים כִּדְוָדִים וְחָבִיּוֹת וּגְלִילִים, שׁוֹמְרֵי נוֹזְלֵיהֶם בְּתוֹכָם.

------------------
אַךְ נָגַע בַּכַּדִית –וְהִנֵּה הִיא זָהָב תַּחַת כָּסֶף.
וַיַּגַּע אֶת הַיַּיִן אֶל שְׂפָתָיו – וַיְהִי הַיַּיִן לְנוֹזְלֵי-זָהָב, וְטַעְמָם כְּמַתֶּכֶת בַּפֶּה, וַיִּירַק אוֹתָם הַמֶּלֶךְ, כִּי לֹא יִשָּׁתוּ, וַיַּגִּישׁוּ לוֹ לֶחֶם; וּבְגַעַת יַד-הַמֶּלֶךְ בַּלֶּחֶם לִבְצֹעַ מִמֶּנּוּ, וְהִנֵּה הַלֶּחֶם – כִּכַּר-זָהָב, אֲשֶׁר לֹא יֵאָכֵל.
וַיֹּאמֶר מִידַס אֶל לִבּוֹ: "חֲדָשָׁה וְעַזָּה בִּרְכַּת מַגַּע-הַזָּהָב אֲשֶׁר נָתַן לִי הָאֵל.

------------------
אֲנַסֶּה – אוּלַי יֵשׁ עוֹד תַּקָּנָה לַחֲנִיתִי.
הוּא יָשַׁב לוֹ וְהוֹצִיא תַרְמִיל קָטָן, שֶׁהָיָה מָלֵא גִידֵי צְבִי-הָרְאֵם וּרְצוּעוֹת עוֹר, וַחֲתִיכוֹת שַּׁעֲוָה, וְהִתְחִיל מְתַקֵּן אֶת הַחֲנִית.
גַּם טָפִי יָשְׁבָה לָהּ, רָאשֵׁי אֶצְבְּעוֹת-רַגְלֶיהָ בְּתוֹךְ הַמַּיִם וְסַנְטֵרָהּ בְּיָדָהּ, וְשָׁקְעָה בְּמַחֲשָׁבָה.
פִּתְאֹם אָמְרָה:
– אַבָּא, אֲנִי אוֹמֶרֶת, כְּלוּם אֵין זוֹ צָרָה נִבְזָה שֶׁאֵין אָנוּ יוֹדְעִים לִכְתּוֹב.

------------------
פָּשַׁט אֶת שְׁנֵי מַגָּפֵי-הָעוֹר שֶׁלּוֹ, לָקַח אֶת קַרְדֻּמּוֹ הַקָּטָן, קַרְדּוֹם-הָאֶבֶן (בְּיַחַד, שְׁלֹשָׁה הֵם), הֵבִיא גֶזֶר-עֵץ וְגַרְזֶן (הֲרֵי חֲמִשָּׁה), הֶעֱמִיד אוֹתָם בְּשׁוּרָה, וְאָמַר: וְעַתָּה, נַעֲשֶׂה אֶת הַחוֹזֶה שֶׁלָּנוּ: “אִם אֵין אַתָּה צָד עַכְבָּרִים בִּהְיוֹתְךָ בַּמְּעָרָה לְעוֹלָם וּלְעוֹלְמֵי-עוֹלָמִים, אֶזְרוֹק בְּךָ אֶת חֲמֵשֶׁת הַדְּבָרִים הָאֵלֶּה כָּל פַּעַם שֶׁאֶרְאֶה אוֹתְךָ וְכֵן יַעֲשֶׂה כָּל אִיש הָגוּן הַקָּם אַחֲרַי.”

------------------
אַךְ יָצָאנוּ אֶת בְּאֵר-שֶׁבַע, טֶרֶם הִקַּפְנוּ אֶת אַחֲרוֹן-בָּתֶּיהָ – וְהַמִּדְבָּר מַתְחִיל מַצְהִיב לְעֵינֵינוּ, וְהִנֵּה עֲמִידָה: מָה הָעִכּוּב? הַמִּשְׁטָרָה הַצְּבָאִית, בְּצוּרַת חַיָּל גְּבַרְתָּן וְחַיֶּלֶת אֲדֻמַּת-לֶחִי, מָצְאָה כִּי הַנְּיָרוֹת אֵינָם בְּסֵדֶר.
יָצְאוּ סַדְּרָנִים אֶל הַמִּשְׁטָרָה הָעִירוֹנִית לְהַשִּׂיג רִשְׁיוֹן לְהֶמְשֵׁךְ-נְסִיעָה.
וּבֵינְתַיִם יֵשׁ לָהֶם לַנּוֹסְעִים שָׁהוּת לְהִתְבּוֹנֵן בַּמָּקוֹם.
מִשְׁפָּחוֹת בְּצֵל אֵשֶׁל

------------------
בַּלַּיְלָה הַהוּא לֹא יָדַעְתִּי תְנוּמָה, וְאִם עָצַמְתִּי עַפְעַפַּיִם לִרְגָעִים מְקֻטָּעִים; אֶפְשָׁר מִפְּנֵי שֶׁסְּתָם מָקוֹם חָדָשׁ קָשֶׁה לְשֵׁנָה, וְאֶפְשָׁר מִשּׁוּם שִׁכְרוּת מְעוֹרֶרֶת הַבָּאָה מִקָּפֶה שָׁחוֹר – אוֹ מִנֹּגַהּ-בְּרַק עֵינַיִם צְעִירוֹת…

------------------
אֶל כֵּף גָּבֹהַּ, נִשָּׂא וְתִהְיֶה רַעְיָה לְרַהַב אַכְזָרִי,
מֵעַל סַלְעֵי-יָם,
פֶּגַע רַע לְגִבּוֹר וְחַלָּשׁ,
אֲשֶׁר גַּם זֶאוּס מִפָּנָיו יֶחֱרַד.
בְּחִידוֹת בָּא הַדִּבֵּר אֲשֶׁר לְאַפּוֹלוֹן, כְּמִנְהָגוֹ.
שְׁבוּעַ-יָמִים בָּכוּ הַמֶּלֶךְ וְהַמַּלְכָּה עַל הַגּוֹרָל אֲשֶׁר מֻנָּה לְבִתָּם הַצְּעִירָה.
אָז אָמְרָה פְּסִיכֵי: "אַבָּא וְאִמָּא הַיְּקָרִים לִי, מַה-תּוֹסִיפוּ רָעָה עַל רָעָה בְּשַׁחֶתְכֶם פְּנֵיכֶם בִּדְמָעוֹת? אָכֵן, לֹא לְטוֹבָה נִתַּן לִי יָפְיִי, הֶעָשׂוּי לְעוֹרֵר קִנְאַת-אֵלִים.

------------------
וְתוֹךְ כְּדֵי דִבּוּר הָפַךְ אֶת עוֹרוֹ, וְהַנָּמֵר הָיָה כֻלּוֹ נִסְעָר וְנִרְגָּשׁ; מִיָּמָיו לֹא נִזְדַּמֵּן לוֹ לִרְאוֹת בֶּן-אָדָם הוֹפֵךְ אֶת עוֹרוֹ.
– וַאֲנִי אָנָה אֲנִי בָּא? – שָׁאַל, בְּרֶגַע שֶׁהִטְבִּיל הַכּוּשִׁי אֶת זֶרֶת-יַד-יְמִינוֹ הַקְּטַנָּה בַפַּעַם הָאַחֲרוֹנָה בְּתוֹךְ עוֹרוֹ הֶחָדָשׁ, הַיָּפֶה וְהַשָּׁחוֹר.
– גַּם אַתָּה שְׁמַע לַעֲצַת בַּוַּיַּן.
הוּא אָמַר לְךָ לְסַגֵּל לְעַצְמְךָ נְקֻדּוֹת חֲדָשׁוֹת בְּהֶקְדֵּם הַיּוֹתֵר אֶפְשָׁרִי.

------------------
וַיְהִי בְּלֵיל בּוֹא שְׁתֵּי אַחְיוֹת-פְּסִיכֵי אֶל בֵּית אֲבִיהֶם הַמֶּלֶךְ וְאִמָּם הַמַּלְכָּה, לִהְיוֹת לָהֶם לְסַעַד בִּיגוֹנָם – וּבַעַל-פְּסִיכֵי הַבִּלְתִּי-נִרְאֶה דִּבֵּר אֵלֶיהָ לֵאמֹר:
פְּסִיכֵי מֻזְהֶרֶת מִפְּנֵי אַחְיוֹתֶיה 
"פְּסִיכֵי חֶמְדָּתִי, רַבָּה הַסַּכָּנָה הָעוֹמֶדֶת לָךְ.
הִנֵּה, אַחְיוֹתַיִךְ בָּאוֹת אֶל כֵּף-הַסֶּלַע, אֲשֶׁר מֵעָלָיו לֻקַּחַתְּ אֶל נָוֵךְ זֶה.
אִם תִּשְׁמְעִי שֶׁהֵן מַרְבּוֹת יְלָלָה עַל גּוֹרָלֵךְ, אַל תִּשְׁעִי אֲלֵיהֶן.

------------------
וְלֹא דַי לָךְ בִּדְבֵקוּת לִבּוֹתֵינוּ הַשְּׁנַיִם, אֲשֶׁר אֵין דֹּפִי בָּהּ?" הֵצִיקָה לוֹ הַנַּעֲרָה, וַתַּזְעֵף פָּנֶיהָ אֵלָיו, וַתֹּאמַר: "אֵין זֹאת כִּי עָיַפְתָּ מִמֶּנִּי, וְלִבְּךָ הָלַךְ שֶׁבִי אַחֲרֵי אַחֶרֶת.
וְאַתָּה בְּלֵיל-פְּגִישָׁתֵנוּ הָרִאשׁוֹן נִשְׁבַּעְתָּ, לֵאמֹר: כֹּל אֲשֶׁר תְּאַוֶּה נַפְשֵׁךְ, וְהוּא לְאֵל-יָדִי, יִנָּתֶן לָךְ.
וְאִם לֹא לַשֶּׁקֶר נִשְׁבַּעְתָּ, הַרְאֵנִי מִי אַתָּה, מְלֹא כֹּחֲךָ וַהֲדָרֶךָ".

------------------
מַה-כִּי נִמְלְאוּ נַעֲלֵיכֶם וְסַנְדְּלֵיכֶם חֵמָר וָבֹץ? רְאוּ מַה שֶּׁנַּעֲשֶׂה אַחֲרֵי הַגֶּשֶׁם: אֵין הַחוֹלוֹת מַעֲלִים אָבָק; יָפֶה הֵם מְרֻבָּצִים וּמוּצָקִים. רַעֲנַנּוֹת כִּפְלַיִם הֵן כִּכְּרֵי-הַדֶּשֶׁא בְּאַפְסֵי-עִיר. גִּבְעוֹלֵי-עֲשָׂבִים בְּשׁוּלֵי-מִדְרָכוֹת, שֶׁהָיוּ כְּפוּפִים וּמִתְעַגְּלִים מֵרִפְיוֹן, הִנֵּה, לְאַחַר הַגֶּשֶׁם, קָמוּ וְנִצְּבוּ כִּדְמוּת חֲנִיתוֹת וּרְמָחִים. 
------------------
עַל-פִּי וִילְיַם בַּטְלֶר יֵיטְס
מַעֲשֶׂה וְעוֹבְדֵי-הָאֲדָמָה שֶׁל כְּפָר אֶחָד בְּאֶרֶץ-אַיְרֶה בְּהוּלִים הָיוּ לִגְמוֹר אֶת מְלֶאכֶת-הַדַּיִשׁ בַּגֹּרֶן הַכְּלָלִית אֲשֶׁר תַּחַת כִּפַּת-הַשָּׁמָיִם. לְאוֹר-הַלְּבָנָה עָבְדוּ, כִּי הַסְּתָו הִקְדִּים לָבוֹא, וְעִם שְׁקִיעָה נִרְאוּ בָּאֹפֶק הַצְּפוֹנִי רָאשֵׁי-עֲנָנִים שְׁחוֹרִים וּמְאַיְּמִים, וּבְרָקִים בּוֹדְדִים מְקַפְּצִים עַל קְצוֹתָם; וְגֶשֶׁם כִּי יַךְ בַּתְּבוּאָה, יַשְׁחִיתֶנָּה.

------------------
וְהָיָה הָאוֹר מִתְפַּשֵּׁט מִן הַחֲדָרִים הָעֶלְיוֹנִים אֶל הַחֲדָרִים הַתַּחְתּוֹנִים, עָבוֹר דֶּרֶךְ כָּל הַכְּתָלִים הַמְּגֻוָּנִים וְהַגִּיעַ עַד הַפִּנּוֹת הַיּוֹתֵר חֲבוּיוֹת אֲשֶׁר בַּהֵיכָל וְגַם מֵעֵבֶר לוֹ.
כִּי מִסָּבִיב לַהֵיכָל נָטַע הַקּוֹסֵם גַּן יָפֶה, מָלֵא פְרָחִים וּבְשָׂמִים. וּבְרֵכָה עָשָׂה בְתוֹךְ הַגָּן, וְגַלְגַּלִּים הַשּׁוֹאֲבִים מַיִם מִן הַבְּרֵכָה וּמוֹלִיכִים אוֹתָם בְּצִנּוֹרוֹת אֶל כָּל קְצוֹת הַגָּן לְהַחְיוֹתוֹ, שֶׁלֹּא יֵהָפֵךְ חָלִילָה לְאָבָק צָחִיחַ. 
------------------
רֹאשׁ-הַשֵּׁבֶט, לוֹגַן, שֶׁדִּבֵּר אַנְגְּלִית, שָׁאַל אֶת יוֹנָתָן: “הֵן רִיב בֵּין לִבְנֵי-הַפָּנִים לְבֵין אֲדֻמֵּי-הָעוֹר. אֵיךְ זֶה לֹא יָרֵאתָ לָבוֹא בֵּינֵינוּ?” עָנָה יוֹנָתָן: “אָדֹם וְלָבָן אַחִים הֵם בֵּאלֹהִים. אָנוּ זְקוּקִים אִישׁ לְעֶזְרַת אָחִיו בְּאֵלּוּ הַיְּעָרוֹת”. מִנִּי אָז כִּבְּדוּהוּ הָאִינְדְּיָנִים וַאֲהֵבוּהוּ, וְהָיָה יוֹצֵא וּבָא בֵּינֵיהֶם בְּמַסְעוֹתָיו.
אַנְגְּלִיָּה וְהָאִינְדְּיָנִים
וְהָאִינְדְּיָנִים בַּזְּמַן הַהוּא מְחֻלָּקִים לִשְׁתֵּי כִּתּוֹת. 
------------------
אַךְ אַלּוֹנֵי-הַיַּעַר שָׁפְעוּ שְׂרָף-דְּבַשׁ; וְעַל שוּם רֹב דְּשֵׁנוּת-הַצּוֹמֵחַ אָז, נִקְרְאוּ הַיָּמִים הָהֵם, יְמֵי מְלוֹךְ כְּרוֹנוֹס, תְקוּפַת-הַזָּהָב.
עֲצַת מֶטִיס יְדִידַת זֶאוּס 
וְאַחַת-הַטִּיטָנִיּוֹת, מֶטִיס בַּת-אוֹקְיָנוֹס – יְדִידָה רוֹחֶשֶׁת-חִבָּה לְזֶאוּס, וַתִּקְטֹף מֶטִיס צֶמַח, אֵימַטִּיקוֹס שְׁמוֹ, וַתֹּאמֶר אֶל זֶאוּס: "מִן הַצֶּמַח הַזֶּה תַּעֲשֶׂה מִשְׁרָה, וְאֶת הַמִּשְׁרָה תָּשִׂים בְּמַשְׁקֵה-הַדְּבַשׁ אֲשֶׁר לִכְרוֹנוֹס.

------------------
"וְכֵן מְאוֹרֵי הַחַלּוֹנוֹת בְּמִקְרִיּוּתָם וּבְדִידוּתָם – אֶפְשָׁר פֹּה מַעֲבִיד מְעַגֵּב עַל מַזְכִּירָתוֹ, אֶפְשָׁר שָׁם סוֹחֵר מְאַחֵר שֶׁבֶת עַל פִּנְקָסָיו, – הַאִם לֹא כַּכּוֹכָבִים הֵם, קוֹרְאִים לְכֹחַ הַיּוֹצֵר שֶׁבָּאָדָם לִקְשׁוֹר קְשָׁרִים בֵּינֵיהֶם וּלְחַתֵּךְ בָּהֶם דְּמֻיּוֹת? 
------------------
נִפְעָם וְכוֹסֵף וְחָרֵד, שָׁלָח הַנַּעַר אֶת יָדוֹ אֶל הַיַּלְדָּה לָגַעַת בָּהּ, לְקַחְתָּהּ אֵלָיו. הִיא חָמְקָה מִתַּחַת יָדוֹ, טָסָה מֵעֵבֶר לַחֶדֶר וּבְעַד הַחַלּוֹן הַפָּתוּחַ, וַתֵּרוֹם מַעְלָה מַעְלָה אֶל כּוֹכָבָהּ, וְחוּט-הַכֶּסֶף אֲשֶׁר בֵּינָהּ וּבֵין הַכּוֹכָב הָלַךְ הָלֹךְ וְקָטֹן, הָלֹךְ וְקָצֹר, עַד הֵאָסְפָהּ אֶל מְעוֹנָהּ. וְהַכּוֹכָב נִסְגַּר עַלֶיהָ, כִּגְבִיעַ-שׁוֹשָׁן הַמִּתְקַפֵּל, וְזָרַח לָבָן וּמְלֵא-רָז כְּבַתְּחִלָּה.

------------------
"וּלְאֹרֶךְ הָרְחוֹבוֹת, עַל יַד הַמִּדְרָכוֹת, נְטוּעִים עֵצִים, עֵץ אֶחָד לִשְׁתֵּי אַמּוֹת, אוֹ פָחוֹת אוֹ יוֹתֵר, לְפִי טֶבַע-הָעֵץ; עַד שֶׁלָּעִיר – מַרְאֵה יַעַר רַעֲנָן, וּמַה נָּאוּ הַתּוֹשָׁבִים בְּמַלְבּוּשֵׁיהֶם הַפְּשׁוּטִים, רֻבָּם בְּבַד לָבָן וּמִעוּטָם בְּבַד כָּחֹל אוֹ אָדֹם, בְּצֵאתָם לְטַיֵּל בֵּין הָעֵצִים בַּעֲרוֹב הַיּוֹם אַחֲרֵי הִשְׁתַּטְּפָם מִזֵּעַת הָעֲבוֹדָה.

------------------
אֲבָל אֲנִי מַכִּיר יְהוּדִים שֶׁיֵּשׁ לָהֶם שֵׁמוֹת חֲלָקִים וּנְעִימִים, כְּמוֹ אַרְתַּחְשַׁסְתָּ, אֲחַשְׁדְרַפְּנָתָא, פַּרְחְתַּחְתַּשְׁתָּ – דְּבַשׁ לַפֶּה וְתַעֲנוּג לָאֹזֶן!
הָמָן:

------------------
אִלּוּ יָדַעְנוּ, לְמָשָׁל, כְּתוֹב, כִּי עַתָּה שָׁלַחְנוּ פִּתְקָה הַבָּיְתָה כְּדֵי לְהַשִּׂיג אֶת הַחֲנִית הַחֲדָשָׁה.
– טָפִי – אָמַר טֶגּוּמֵי, – כַּמָּה פְּעָמִים אָמַרְתִּי לָךְ שֶׁלֹּא תִשְׁתַּמְּשִׁי בְּמִלִּים גַּסּוֹת? נִבְזָה הִיא מִלָּה גַּסָּה.
אֲבָל בָּזֹאת אֲנִי מוֹדֶה לָךְ: בֶּאֱמֶת, טוֹב הָיָה אִלּוּ יָכוֹלְנוּ לִכְתּוֹב הַבָּיְתָה.
בְּאוֹתוֹ רֶגַע עָבַר אִישׁ זָר לְאֹרֶךְ הַנָּהָר, וְהוּא הָיָה בֶן שֵׁבֶט רָחוֹק, מִבְּנֵי טֶוָּר, וְלֹא הֵבִין אַף מִלָּה אַחַת מִשְּׂפַת טֶגּוּמֵי.

------------------
אֲבָל, בְּאֵין לָה מַאֲכָל חָדָשׁ, הֻתַּשׁ כֹּחָהּ, וְזוֹעֶמֶת וַעֲשֵׁנָה תִּרְבַּץ עַל הַחֶלְקָה הַנִּשְׁאֶרֶת לָהּ.
וְהָאֲנָשִׁים כְּאִלּוּ מִתְעוֹרְרִים מִתּוֹךְ הַהִיפְּנוֹז.
כְּלָבִים נוֹבְחִים.
שְׁכֵנָה עִם שְׁכֵנָה מְשׂוֹחָחַת.
יֶלֶד אֶל יֶלֶד מִתְפָּאֵר בִּגְבוּרַת אָבִיו.

------------------
לְצַד-יָמִין, עַל רָמָה, כְּפַר-הָעוֹבְדִים יַעְרָה. הַרְרֵי-הֲרָרִים, כְּפַלִּיסַדּוֹת גְרוּזוֹת-קָדְקֹד, מִתְנַשְּׂאִים סָבִיב לָנוּ; וּרְצוּעוֹת-עָנָן אֲרֻכּוֹת, מְצֻבְּעוֹת דַּם-חִלָּזוֹן, מְרַחֲפוֹת מִמַּעַל לָמוֹ. בִּקְצֵה אִצְטַבַּת-הַשִּׁפּוּעַ, הַמְּשַׁמֶּשֶׁת לָנוּ מִגְרַשׁ-חֲנִיָּה, נִצָּב חָרוּב עַתִּיק וְעָנֵף.
בְּטֶנְדֶּר סָגוּר, צְפוּף-אָדָם, הֹעֲלֵיתִי אֶל נְוֵה-הַקִּבּוּץ. 
------------------
אֲבָל הִתְאַפְּקָה וְהֶחֱרִישָׁה, כִּי תָקְפָה עָלֶיהָ מִצְוַת בַּעְלָהּ.
לְבַסּוֹף, עָיְפוּ הָאֲחָיוֹת מִצְּעוֹק, וַתֵּלַכְנָה לָהֶן.
וּפְסִיכֵי שָׁבָה אֶל אַרְמוֹנָהּ בְּדִכְאוֹן-נָפֶשׁ.
בַּיּוֹם הַהוּא לֹא בָאוּ אֹכֶל וּמַשְׁקֶה אֶל פִּיהָ, וּמַיִם לֹא עָבְרוּ עַל בְּשָׂרָהּ; וַתִּתְנַכֵּר לְהַפְצָרוֹת מְשָׁרְתוֹתֶיהָ הַנַּעֲלָמוֹת כִּי תִטְעַם מָה.
וְעִם עֶרֶב שָׁכְבָה עַל יְצוּעָהּ, וַתֶּמֶס אֶת הַכַּר אֲשֶׁר תַּחַת רֹאשָׁה בִּדְמָעוֹת.

------------------
לְעוֹלָם הוּא בָּטוּחַ כִּי אֵין רַכֶּבֶת, וְהוּא שׁוֹטֵף וְעוֹבֵר בְּשָׁלוֹם, אֶלָּא-אִם-כֵּן הַקַּטָּר חוֹסֵם דַּרְכּוֹ בְּפֹעַל, שׁוֹרֵק וְשׁוֹפֵעַ תִּימְרוֹת עָשָׁן לְעֵינָיו מַמָּשׁ. אֲנִי, כֵּיוָן שֶׁאֲנִי מִתְקָרֵב לַפַּסִּים, הֲרֵינִי מַעֲמִיד קְרוֹנִי, מְנַגֵּב הַחַלּוֹן הַקִּדְמִי בִּסְחָבָה, וּמִסְתַּכֵּל יָפֶה-יָפֶה; פּוֹתֵחַ הַדֶּלֶת וּמַבִּיט לְאֹרֶךְ הַפַּסִּים אֲלַכְסוֹנִית, הַכֹּל כַּדִּין; וְרַק אָז אֲנִי מָשׁ וְעוֹבֵר. 
------------------
לְקֶרְבֶּרוֹס, הַכֶּלֶב בַּעַל שְׁלֹשֶׁת-הָרָאשִׁים וּזְנַב-הַדְּרָקוֹן, וּלְחָרוֹן הַשַּׁיָּט, שִׁלְּמָה שְׂכָרָם כְּבַתְּחִלָּה – לָזֶה פְּרוּסַת הַלֶּחֶם-בִּדְבַשׁ וְלָזֶה הַמַּטְבֵּעַ.
וַיִּתֶּן לָהּ קֶרְבֶּרוֹס לָצֵאת אֶת הַשַּׁעַר, וְחָרוֹן הֶעֱבִירָהּ בְּסִירָתוֹ עַל פְּנֵי הַנָּהָר הַמַּפְרִיד בֵּין הַחַיִּים וּבֵין הַמֵּתִים; וְהַנָּהָר הַזֶּה – שְׁלוּחָה מִנְּהַר-סְטִיכְּס הַקָּדוֹשׁ, אֲשֶׁר בִּשְׁמוֹ יִשָּׁבְעוּ הָאֵלִים.
פַּח טָמוּן 

------------------
לְאוֹר הָעֲשָׁשִׁית
בַּחוּץ אֵימָה חֲשֵׁכָה וְשֶׁטֶף-זְרָמִים וְכָאן הֻדְלְקָה עֲשָׁשִׁית-לֻכְּס וּצְעִירִים וּצְעִירוֹת מִשְׁתַּלְבִים לְהוֹרָה. זָכַרְתִּי אֶת דֶּרֶךְ-הָאֲבָנִים הַצָּרָה הַמִּתְכָּרֶכֶת עַל הָהָר וְעַכְשָׁו הִיא מְשֻׁבֶּשֶׁת וַחֲלַקְלַקָּה בְּמַיִם וְעַל-יָדָהּ – לֹעוֹת-תְּהוֹם. אַף חִשַּׁבְתִּי: מַה יִּהְיֶה אִם כְּבָר אֶעֱמוֹד עַל הַכְּבִישׁ לְמַטָּה? וְכִי אֶמְצָא שָׁם כְּלִי-נְסִיעָה הַבָּיְתָה? וּבָחַרְתִּי בְּלִינָה בַּמָּקוֹם.

------------------
וּנְבוּאָה הָיְתָה מִלִּפְנֵי גֵיאָה, אֲדָמָה-אֵם הַיְּשִׁישָׁה, כִּי בַמִּלְחָמָה הַזֹּאת תִּהְיֶה יַד נְכָדֶיהָ הָאֵלִים עַל הָעֶלְיוֹנָה, וְיָשׂרוּ בָעוֹלָם הָאֵלִים תַּחַת הַטִּיטָנִים.
וַתָּבוֹא רֵיעָה, אֵם-זֶאוּס, אֶל גֵּיאָה הוֹרָתָהּ, וַתֹּאמֶר לָהּ: "שְׁקוּלָה וּתְלוּיָה מִלְחֶמֶת-הַדּוֹרוֹת, דּוֹר-הָאֵלִים אֶת דּוֹר-הַטִּיטָנִים, וְאֵין קֵצֶה לָהּ.

------------------
מְהֵרָה פָּרַץ אַפּוֹלוֹן מֵחִתּוּלָיו הַלְּבָנִים, כִּי הֵינִיקוּהוּ הָאֵלוֹת – אוֹתוֹ וְאֶת אֲחוֹתוֹ אַרְטֶמִיס – מִמַּשְׁקֵה הָאֵלִים נֶקְטַר וּמִמְּזוֹנָם אַמְבְּרוֹסִיה.
וַיֵּצֵא אַפּוֹלוֹן עִם אַרְטֶמִיס אֲחוֹתוֹ לָשׁוּט בָּעוֹלָם; וְאִמָּם לֶטוֹ הוֹלֶכֶת אַחֲרֵיהֶם לָשׂוּם עַיִן עֲלֵיהֶם מֵרָחוֹק.
כִּי בְעֵינֶיהָ עֲדַיִן תִּינוֹקוֹת הָיוּ, וְאִם גָּדְלוּ גָדֹל וְחָזֹק מְאֹד.
הֵם בַּדֶּרֶךְ, וַעֲנָק רַב-אֵימִים, טִיטְיוֹס שְׁמוֹ, הִתְנַפֵּל עַל לֶטוֹ לִפְגֹע בָּהּ.
וַתִּצְעַק לֶטוֹ אֶל יְלָדֶיהָ.

------------------
וְיוֹם יוֹם, שְׁלֹשָׁה יָמִים רְצוּפִים, רָאֲתָה אוֹתוֹ עוֹבֵר בָּרְחוֹב, כֻּלּוֹ כָמֵהָּ וְחִוֵּר. וּכְפָגְשׁוֹ אִישׁ, לֹא עָנָה אוֹתוֹ לְשָׁלוֹם, כְּאִלּוּ לֹא רָאָה אֶת הַנַּעֲשֶׂה עַל הָאֲדָמָה מִסָּבִיב לוֹ. וְגַם עַל פְּנֵי הַנַּעֲרָה עָבַר, וְלֹא בֵרַךְ אוֹתָהּ אֲפִילוּ בִמְנוֹד-רֹאשׁ וּמֶבָּט-עַיִן, כְּמוֹ לֹא הִכִּיר אוֹתָהּ מֵעוֹלָם. וַיֶחְמַץ לִבָּהּ בְּקִרְבָּהּ. 
------------------
וַיִּמְצָאֵהוּ בְּתַרְשִׁישׁ, וַיַּךְ בּוֹ בְּחִצֵּי-רָעַם.
וְהַפַּעַם גָּבַר זֶאוּס עַל טִיפוֹן.
בְּתַרְשִׁישׁ יֵשׁ הַר, הַנִּקְרָא הֵימוֹס, הַר-הַדָּם, כִּי שָׁם נִגַּר דַּם-פְּצָעָיו שֶׁל טִיפוֹן.
וַיָּנָס טִיפוֹן אֶל סִיצִילְיָה.
וְזֶאוּס עָקַר אֶת הַר-אֶטְנָה, וַיַּשְׁלֵךְ אֶת הָהָר עַל טִיפוֹן, וַיִּקְבְּרֵהוּ חַי תַּחַת הָהָר.
וְעַד הַיּוֹם הַזֶּה טִיפוֹן רָבוּץ תַּחַת הַר-אֶטְנָה וּפוֹלֵט מִשָּׁם לֶהָבוֹת וְאַבְנֵי-אֵשׁ." 

------------------
אִלּוּ הָיוּ הַמַּיִם הַתַּחְתּוֹנִים, אוֹתָם שֶׁבָּאֲגַמִּים וּבָאוֹקְיָנוֹס, אוֹמְרִים: “מַה-לָּנוּ מְרוֹמֵי-שְׁחָקִים? שְׁקֵטִים אֵין-צָרָה נִשְׁכַּב לָנוּ פֹּה מִתַּחַת, וְלֹא נִרְעֶה רוּחַ וְלֹא נִשְׁאַף לִסְפִירוֹת כּוֹכָבִיּוֹת!” – כִּי-אָז לֹא הָיוּ עֲנָנִים, וְלֹא הָיוּ גְשָׁמִים, וְכָל יַבְּשׁוֹת-הָאָרֶץ הָיוּ שׁוֹמְמוֹת מִבְּלִי חַי וְצוֹמֵחַ. 
------------------
עַל פִּי פְרִידְרִיךְ שִׁילֶר
בְּמֵצַר-הַיַּבָּשָׁה הַמַּבְרִיחַ בֵּין הַיָּם הָאֵיגֵיאִי וְהַיָּם הָאַיּוֹנִי, דֶּרֶךְ יַעַר עֲצֵי-אֹרֶן אֲשֶׁר קָדוֹשׁ הוּא לְאֵל-הַיָּם פּוֹסֵידוֹן, הִלֵּךְ הַמְּשׁוֹרֵר אִיבִּיקוֹס. דַּרְכּוֹ אֶל קוֹרִינְתְּ, שָׁם מִכּוֹנֵן פֶּגֶשׁ כָּל-יְוָנִי שֶׁל דְּרָמָה וּמִזְמוֹרֵי-שִׁיר, אַף מְרוֹצֵי סוּס וָרֶכֶב, לִכְבוֹד הָאֵל, אֲשֶׁר מִשְׁבְּרֵי-מֵימָיו כְּסוּסִים לִבְנֵי-רַעְמָה נִדְמוּ, וְסוּפוֹתָיו כַּגַּלְגַּל.

------------------
וְהָיוּ כָל הַחֲדָרִים עֲשׂוּיִים אַבְנֵי אֶקְדָּח וּבְדֹלַח וְחַשְׁמַל וְעוֹד אֲבָנִים בְּנוֹת צְבָעִים שׁוֹנִים, וְכֻלָּן שְׁקוּפוֹת, עַד שֶׁהָיָה אֶפְשָׁר לִרְאוֹת בְּעַד כָּתְלֵי הַחֶדֶר הָאֶחָד מַה שֶׁנַּעֲשֶׂה בְּתוֹךְ הַשֵּׁנִי. וְאֶת כָּל הַחֲדָרִים וְהַמְּחִצּוֹת וְהַתָּאִים שֶׁבַּהֵיכָל, מִלֵּא הַקּוֹסֵם צִפֳּרִים מְגֻוָּנוֹת לְשַׂמֵּחַ אֶת נַפְשׁוֹ. וְהַצִּפֳּרִים, אִם כִּי שׁוֹנוֹת הָיוּ זוֹ מִזּוֹ, הָיוּ מַתְאִימוֹת לַחֶדֶר שֶׁהֵן נְתוּנוֹת בּוֹ.

------------------
הֵם יוֹשְׁבִים בְּשׁוּשַׁן הַבִּירָה. אֲבָל לֹא כַּשּׁוּשַׁנִּים הֵם מִתְנַהֲגִים וְלֹא כַּשּׁוּשַׁנִּים הֵם מִתְלַבְּשִׁים. מְגַרְגְּרִים הֵם לָהֶם בְּאֵיזוֹ לָשׁוֹן עִבְרִית שֶׁיָּרְשׁוּ מֵאֲבוֹתֵיהֶם – וּמְבַיְּשִׁים הֵם אֶת רְחוֹבוֹת עִיר-הַבִּירָה. בְּשׁוּם אֹפֶן אֵינָם רוֹצִים לְהַרְגִּיל אֶת שִׂפְתוֹתֵיהֶם לְדַבֵּר כֵּן בַּלָּשׁוֹן הַפַּרְסִית…
אֲחַשְׁוֵרוֹשׁ:

------------------
בָּאתִי לִנְקֻדָּה זוֹ יַחַד אִתְּךָ, וּמַה טוֹבָה צָמְחָה לִי מִזֶּה?
– הוֹ! – אָמַר הַכּוּשִׁי, – בַּוַּיַּן לֹא נִתְכַּוֵּן לִנְקֻדּוֹת בְּאַפְרִיקָה הַדְּרוֹמִית.
הוּא
נִתְכַּוֵּן לִנְקֻדּוֹת בְּעוֹרְךָ!
– מַה תּוֹעֶלֶת בָּהֶן? – שָׁאַל הַנָּמֵר.
– הַרְהֵר נָא מְעַט בַּגִּ’ירַף – אָמַר הַכּוּשִׁי, – וְאִם בְּפַסִּים חָמַדְתָּ, הִרְהֵר-נָא מְעַט בַּזֵּיבְּרָה.
הֵם מוֹצִאִים חֵפֶץ גָּמוּר בְּפַסֵּיהֶם וּנְקֻדּוֹתֵּיהֶם.

------------------
הִיא נָדְדָה בָּאֲרָצוֹת, הַיְּדוּעוֹת כַּיּוֹם בְּשֵׁם אַסְיָה הַקְּטַנָּה, וַתִּרְחַק עַד הַהִיפֶּרְבּוֹרִיאַנִּים – אֻמָּה מְאֻשֶּׁרֶת מֵעֵבֶר לְמִשְׁכְּנוֹת רוּח-הַצָּפוֹן; וְשׁוּם מָקוֹם לֹא אָבָה לְקַבְּלָהּ.
פַּעַם בָּאָה אֶל מַעְיָן אֶחָד, מֶלִּיטֵי שְׁמוֹ, וּבִקְשָׁה לִרְחוֹץ בּוֹ, וַיְגָרְשׁוּהָ רוֹעֵי-בָקָר: וַתְּקַלְּלֵם בְּשֵׁם זֶאוּס, וַיֵּהָפְכוּ לִצְפַרְדְּעִים.
וּפַעַם נִלְוְתָה אֶל לַהֲקַת זְאֵבִים, וַתִּדֹּד אִתָּם; וְזֶאוּס הָפַךְ אֶת דְּמוּתָהּ לִזְאֵבָה, לְבַל יַזִּיקּו לָהּ.

------------------
– אִם כֵּן, יַקִּירָתִי, – אָמַר הַפַּרְפָּר, וְלָבַשׁ עֹז בְּמִדָּה שֶׁיָּדוֹ הָיְתָה מַשֶּׂגֶת, – רְאִי מַה שֶּׁעוֹלַלְתְּ בְּקַנְטְרָנוּתֵךְ. כְּמוּבָן, אֵין נַפְקָא-מִינָה לִי – לִבִּי גַס בִּכְמוֹ-אֵלֶּה – וְאוּלָם כְּאוֹת חֶסֶד לָךְ וְלִשְׁלֹמֹה בֶן דָּוִד, לֹא אִכְפַּת לִי אִם אַחֲזִיר אֶת הַדְּבָרִים לִכְמוֹת שֶׁהָיוּ.

------------------
וַיָחֵלּוּ בְנֵי-הָאָדָם לַעֲבוֹד לָאֵלִים וְלִזְבּוֹחַ לָהֶם קָרְבָּנוֹת.
וּכְכֹל אֲשֶׁר הִרְבּוּ לִזְבּוֹחַ לָאֵלִים וְלָתֵת לָהֵם מִמֵּיטַב הַחֲלָקִים שֶׁל זֶבַח-הַצֹּאן וְזֶבַח-הַבָּקָר אֲשֶׁר לְעַצְמָם וּלְמִשְׁפְּחוֹתֵיהֶם – כֵּן גָּדַל תַּאֲבוֹן-הָאֵלִים לְקָרְבָּנוֹת וּמַתְּנוֹת-בָּשָׂר, וַיִּתְרוֹשְׁשׁוּ בְּנֵי-הָאָדָם.
וַיָּבוֹאוּ אֶל פְּרוֹמֶתֵּיאוֹס וַיִּתְאוֹנְנוּ בְּאָזְנָיו: "הָיוּ הָאֵלִים תְּאֵבֵי-בָשָׁר עַד-מְאֹד.

------------------
וַיֵּדַע עֲבָרוֹת וַעֲתִידוֹת וְאֵת אֲשֶׁר מִתְרַקֵּם בְּתֹהוּ מֵעֵבֶר לְסִדְרֵי-עוֹלָם.
וַיִּצְחַק בְּקִרְבּוֹ לֵאמֹר: "תַּחַת הֱיוֹתִי בַעַל לְעֵצָה טוֹבָה, הִנְנִי כַּיּוֹם בְּעַצְמִי עֵצָה טוֹבָה".
זֶאוּס חָשּׁ בְּרֹאשׁוֹ לְשָׁנִים תָּקַף אֶת רֹאשׁ-זֶאוּס מַכְאוֹב נוֹרָא, עַד חִשֵּׁב מִצְחוֹ לְהִתְפּוֹצֵץ, וְלֹא הִשְׂכִּיל לָדַעַת מַה-לּוֹ.
וַיִּקְרָא לִפְרוֹמֶתֵּיאוֹס וַיִּשְׁאָלֵהוּ פֵּשֶׁר-דָבָר.
וַיֹּאמֶר לוֹ פְּרוֹמֶתֵּיאוֹס: "מֹחֲךּ הֲרֵה-רַעְיוֹן הוּא.

------------------
– רַק דֻּבְּשְׁ, וְחָרֹשׁ לֹא יַחֲרוֹשׁ, – אָמַר הַשּׁוֹר.
– טוֹב מְאֹד, – אָמַר הַגִּ’ין, אָנֹכִי אֲדַּבְּשֶׁנוּ, אִם תּוֹאִילוּ לְחַכּוֹת רֶגַע."
הִתְעַטֵּף הַגִּ’ין בְּאַדֶּרֶת-הָאָבָק שֶׁלּוֹ, וְטָס טִיסָה מֵעֵבֶר לַמִּדְבָּר, וּמְצָאוֹ לַגָּמָל, כְּשֶׁהוּא מִתְבַּטֵּל לְהַכְעִיס וְאֵינוֹ עוֹשֶׂה דָּבָר אֶלָּא מִסְתַּכֵּל בְּבָבוּאַת עַצְמוֹ אֲשֶׁר בִּשְׁלוּלִית-הַמַּיִם.

------------------
וְהַגָּמָל לָבַשׁ אֶת דֻּבְּשְׁו, וְהָלָךְ וְנִלְוָה אֶל הַשְּׁלֹשָׁה. וּמֵאָז וְעַד הַיּוֹם הַזֶּה יִשָּׂא הַגָּמָל עַל גַּבּוֹ אֶת הַדֻּבְּשְׁ (וַאֲנַחְנוּ קוֹרְאִים לָזֶה דַּבֶּשֶׁת כְּדֵי שֶׁלֹּא לְבַיְּשׁוֹ ). אֲבָל עֲדַיִן לֹא הִשְׁלִים אֶת שְׁלֹשֶׁת יְמֵי הָעֲבוֹדָה שֶׁחִסֵּר בִּימֵי בְּרֵאשִׁית וַעֲדַיִן לֹא לָמַד לְהִתְנַהֵג יָפֶה.
------------------
הֶעֱמִיד אֶת הֶרְמֶס עַל הַקַּרְקַע, וְאָמַר: "וְעַתָּה, נוֹכֵל קָטָן, הַפָּרוֹת אַיָּן? אֶל טַרְטָרוֹס אַשְׁלִיכְךָ אִם לֹא תַגִּיד לִי!"
"פָּרוֹת – פָּרוֹת – ", גָּלַג הֶרְמֶס, וְשִׁפְשֵׁף עֵינָיו כְּמִי שֶׁמְּעוֹרְרִים אוֹתוֹ מִשְּׁנָתוֹ, "פָּרוֹת לֹא יָדַעְתִּי, פָּרוֹת לֹא הֵרַחְתִּי.
מֵאַיִן אֶקַּח לְךָ פָּרוֹת? וּמָה אַתָּה מַרְגִּיז תִּינוֹק מִשְּׁנָתוֹ וַחֲלוֹמוֹתָיו?"
"נֵלֵךְ וְנִשָּׁפֵט לִפְנֵי זֶאוּס", אָמַר אַפּוֹלוֹן.
"אִמָּא, הָכִינִי לִי צֵידָה לַדֶּרֶךְ", אָמַר הֶרְמֶס.

------------------
בְּעֶצֶם-הָאֵשׁ מַרְעִישׁ טְרַקְטוֹר, וְאִישׁ עוֹמֵד בּוֹ, כִּמְעַט בְּתוֹךְ הַלֶּהָבָה, בְּיָד אַחַת פּוֹרֵשׂ מְעִיל-עוֹר כִּתְרִיס בִּפְנֵי לְשׁוֹנוֹת-הָאֹדֶם הַמְּלַחֲכוֹת וּבְיָדוֹ הַשְּׁנִיָּה מַחֲזִיק בַּהֶגֶה וּמֵרִיץ הַמְּכוֹנָה הַזַּחֲלָנִית – דּוֹמֶה כְּהֶקְטוֹר אוֹ אַיַכְּסְ עוֹמֵד בְּרֶכֶב-בַּרְזֶל וּמֵנִיף מָגֵן בְּסַעַר הַמִּלְחָמָה.
נֶחֱרֶשֶׁת הָאֲדָמָה לְהַפְרִיד בֵּין חֵלֶק-הַגֹּרֶן הַבּוֹעֵר וּבֵין הַחֵלֶק שֶׁלֹּא נִפְגַּע, וְיֻצַּל מַה שֶּׁאֶפְשָׁר.

------------------
וּמְשַׁרְתִים בִּלְתִּי-נִרְאִים פּוֹתְחִים לִפְנֵיהֶן דְּלָתוֹת, וּפוֹרְשִׂים שְׁטִיחֵי-פְאֵר לְרַגְלֵיהֶן, וּמְשׁוֹרְרִים וּמְשׁוֹרְרוֹת בִּלְתִּי-נִרְאִים מַנְעִימִים מִזְמוֹרִים בְּפֶה וּבְנֵבֶל וְקַתְרוֹס, וּבְאַחַד-הָאוּלַמִּים מֶלְצָרִים בִּלְתִּי-נִרְאִים עוֹרְכִים שֻׁלְחָן לְשְׁלֹשׁ הָאֲחָיוֹת; וַתֵּשַׁבְנָה לֶאֱכוֹל, וְאַחְיוֹת-פְּסִיכֵי לִבָּן מִתְחַמֵּץ בְּקִרְבָּן מִקִּנְאָה בַּאֲחוֹתָן הַצְּעִירָה, אְשֶׁר הִיא גְבֶרֶת בְּאַרְמוֹן כָּזֶה וְשַׁלֶּטֶת בְּעֹשֶׁר לֹא-יִמָּדֵד וְלֹא-יִשָּׁקֵל.

------------------
שֵׁם הָעֶלֶם – יוֹנָתָן, וְהוּא בֵּן לַסּוֹחֵר נְתַנְאֵל צַ’פְּמַן, אִישׁ לֵיאוֹמִינְסְטֶר שֶׁבְּקִרְבַת בּוֹסְטוֹן, מַסַצ’וּסֶטְס. בְּאוֹתָה עֲיָרָה נוֹלַד יוֹנָתָן בְּ-26 בְּסֶפְּטֶמְבֶּר, 1774. מִיַּלְדוּתוֹ הֶרְאָה חִבָּה לִצְמָחִים וּלְכָל יְצוּרֵי אֱלֹהִים. בְּנַעֲרוּתוֹ עָבַר אֶל פִּיטְסְבּוּרְג, פֶּנְסִילְוֵנִיָּה, וְנַעֲשָׂה גַנָּן וְשַׁתָּל בִּסְבִיבוֹת הָעִיר, וַיְהִי אִישׁ מַצְלִיחַ.
“חֲקַל תַּפּוּחִים”

------------------
שָׁמַעְתִּי כִּי קָמוּ מֵהֶם כַּמָּה חוֹקְרֵי לְשׁוֹן-פָּרַס, וְלֹא-עוֹד אֶלָּא שֶׁאֲצִילֵי-הָעָם וְנִכְבַּדָּיו שׁוֹלְחִים אֶת יַלְדֵיהֶם אֶל מוֹרִים יְהוּדִים, בִּשְׁבִיל שֶׁיִּתְאַמְּנוּ אֶצְלָם בְּדִבּוּר פַּרְסִי צַח…
הָמָן:
זֹאת הִיא הַצָּרָה, אֲדוֹנִי הַמֶּלֶךְ! הֵם דּוֹחֲקִים אֶת רַגְלֵי הַמְּלֻמָּדִים הַפַּרְסִים שֶׁלָּנוּ וּבְנֵיהֶם מְמַלְאִים אֶת הַמִּכְלָלוֹת הַפַּרְסִיּוֹת שֶׁלָנוּ וְהֵם מֵיטִיבִים לְדַבֵּר פַּרְסִית מֵעַצְמֵנוּ. וְכָל הַמִּסְחָר בִּידֵיהֶם הוּא. וְכֻלָּם עֲשִׁירִים…

------------------
וַיְהִי בְּהִכָּנֵס פְּסִיכֵי, וְהִיא מְקֻשֶּׁטֶת כַּכַּלָּה עַל יְדֵי שְׁלֹשׁ בְּנוֹת-הַחֵן (אֲשֶׁר גְּרַצִּיוֹת שְׁמָן בְּפִי מְשׁוֹרְרִים), וַיִּשְׁתּוֹמְמוּ כָל הָאֵלִים עַל פֶּלֶא-יָפְיָהּ; כִּי מִן הַנְּשָׁמָה יָפְיָהּ, וְלֹא לְמַרְאֵה-עֵינַיִם בִּלְבָד.
וְאַפְרוֹדִיטֵי נִגְּשָׁה וַתִּשַּׁק לְכַלָּתָהּ.
וְהַמּוּסוֹת, אֲשֶׁר מֵהַר-הֶלִיקוֹן בָּאוּ אֶל הַחַג הַזֶּה יַחַד עִם אַפּוֹלוֹן, הִנְעִימוּ שִׁיר וְנַגֵּן.
וּבְנוֹת-הַחֵן רָקָדוּ.

------------------
– אָכֵן! – אָמַר הֶחָתוּל הַמַּקְשִׁיב: אֵין זֶה אֶלָּא כֶּלֶב טִפֵּשׁ! וְהוּא שָׁב אֶל יַעֲרוֹת-הַפְּרָאִים הָרְטֻבִּים, כְּשֶׁהוּא הוֹלֵךְ בָּדָד בְּדַרְכּוֹ וּמְנַעֲנֵעַ בִּזְנָבוֹ.
אֲבָל הוּא לֹא הִגִּיד לְאִישׁ מְאוּמָה.
כֵּיוָן שֶׁהֵקִיץ הָאָדָם מִשְּנָתוֹ, אָמַר, “מַה כֶּלֶב-הַבָּר עוֹשֶׂה כָּאן?” אָמְרָה הָאִשָּׁה: “לֹא יִקָּרֵא עוֹד שְׁמוֹ כֶּלֶב-הַבָּר, כִי אִם הַיְּדִיד הָרִאשׁוֹן יִהְיֶה שְׁמוֹ, כִּי הוּא יִהְיֶה יְדִידֵנוּ לְעוֹלָם וּלְעוֹלְמֵי-עוֹלָמִים.

------------------
וַיֶּחֶרְדוּ הָאֵלִים לַמַּרְאֶה.
אוֹמְרִים כִּי גַם הֶלְיוֹס אֵל-הַשֶּׁמֶשׁ, עָמַד מִשְׁתּוֹמֵם בְּמַהֲלָכוֹ בָּרָקִיעַ, וְלֹא זָז עַד הוֹרִידָה בַּת קָדְקֹד-זֶאוּס אֶת רָמְחָהּ לְצִדָּהּ.
הִיא פַּלַּס אַתֵּינֵי, אֵלָה תּוֹמֶכֶת גִּבּוֹרֵי-צֶדֶק בְּחָכְמָתָה.

------------------
לִבְסוֹף נַעֲשׂוּ הָעִנְיָנִים כָּל כַּךְ נִרְגָּשִׁים וְנִסְעָרִים, עַד שֶׁבְּנֵי מִשְׁפְּחוֹתָיו הַיְּקָרוֹת רָצוּ אֶחָד אֶחָד בְּחִפָּזוֹן אֶל גְּדוֹת נְהַר-הַלִּימְפּוֹפּוֹ הַגָּדוֹל, הַיָּרֹק-אָפֹר וְהַמְּשֻׁמָּן, לִשְׁאֹל מֵאֵת הַתַּנִּין חֳטָמִים חֲדָשִׁים. בְּשׁוּבָם, לֹא הִלְקוּ עוֹד זֶה אֶת זֶה. 
------------------
וַתֹּאמֶר לוֹ: "מַה זֹּאת עָשִׂיתָ? וְגֵיאָה הַיְּשִׁישָׁה הִזְהִרַתְנִי, כִּי בֵן אִם יַעֲמֹד לִי מִמֶּךָ, יַפִּילְךָ מִמַּלְכוּת וְיִמְלֹךְ תַּחְתֶּיךָ, וְיַעֲשֶׂה לְךָ כַּאֲשֶׁר עָשִׂיתָ לִכְרוֹנוֹס אָבִיךָ, וְכַאֲשֶׁר עָשָׂה הוּא לְאוּרָנוֹס אָבִיו".
וַיִּבָּהֵל זֶאוּס.
נִצְנֵץ לְפָנָיו זֵכֶר מִנְהַג כְּרוֹנוֹס, שֶׁהָיָה בּוֹלֵעַ יְלָדָיו, וּבְאֶפֶס-מַחֲשָׁבָה, קָם עַל מֶטִיס וַיִּבְלָעֶנָּה, לְבַל תַּעֲמִיד לוֹ בֵן.
וַתִּמּוֹג מֶטִיס בְּקִרְבּוֹ, וַיֶּחְכַּם זֶאוּס בִּמְאֹד-מְאֹד.

------------------
וְהַיֶּלֶד גָּדַל וַיְהִי לְנַעַר, וַיְנַגֵּן בְּאוּלַמֵּי פְּאֵר לִפְנֵי רִבְבוֹת אֲנָשִׁים.
וְעָרִים גְּדוֹלוֹת, רַגְלֵיהֶן עַל אִיִּים רְחָבִים וְרָאשֵׁיהֶן בְּחֵיק הָעֲנָנִים, הִתְקוֹטְטוּ עַל הָעֹנֶג לִשְׁמוֹעַ לוֹ בְּנַגְּנוֹ.
וְהוּא צָנוּעַ וְעָנָו כְּבַתְּחִלָּה.

------------------
וּפְסִיכֵי, בְּנֶאֱמָנוּתָהּ לְצַו-בַּעְלָהּ, לֹא הִגִּידָה לְאַחְיוֹתֶיהָ אֶת סוֹד בּוֹא אֵלֶיהָ בַּעְלָה נָלוֹט בְּחֹשֶׁךְ-לַיְלָה, וַתִּבְדָּא דְבָרִים מִלִּבָּהּ, וַתֹּאמַר: "צָעִיר נֶהְדָּר הוּא, מִבְּנֵי-הָאֲצִילִים, וְכָל הַיּוֹם כֻּלוֹ הוּא מְבַלֶּה בְּצֵיד צְבָאִים וְעֶגְלֵי-רְאֵמִים אֲשֶׁר בְּיַעֲרוֹת-הֶהָרִים".
וְכַאֲשֶׁר הִתְחִילוּ אַחְיוֹתֶיהָ חוֹקְרוֹת וְדוֹרְשׁוֹת אוֹתָהּ, הִתְיָרְאָה פֶּן תִּוָּקֵשׁ בְּאִמְרֵי-פִיהָ.

------------------
וַתַּגַּע אֶל הַיָּם, וַתַּחֲזֹר צָפוֹנָה עַד הַר-הֵימוֹס; אָז תֵּט מִזְּרָחָה, הַקֵּף אֶת הַיָּם הַשָּׁחוֹר, וְעָבוֹר בִּשְׂחִיָּה אֶת הַנָּהָר הַנִּקְרָא בּוֹסְפּוֹרוֹס – מַעֲבַר-הַפָּרָה – עַד הַיּוֹם הַזֶּה.
בְּהָרֵי קַוְקַז נָדְדָה, וְעוֹד הַזְּבוּב אַחֲרֶיהָ, לְהָצִיק לָהּ.
וַתָּבוֹא אֶל אֲרַם-נַהֲרַיִם, וְאֶל צוֹר וְצִידוֹן וּפְלֶשֶׁת, וַתַּדְרֵם עַד מִצְרָיִם.
שָׁם נוֹשְׁעָה, כִּי הַזְּבוּב נִסְפָּה בַּאֲשֶׁר נִסְפָּה אֵצֶל הַיְּאוֹר.

------------------
הוּא קָפַץ דֶרֶךְ הַכַּסְלוּחִים; הוּא קָפַץ דֶרֶךְ הַפַּתְרוּסִים; הוּא קָפַץ דֶרֶךְ הַשּׁמָמוֹת שֶׁבְּלֵב-אוֹסְטְרַלְיָה. הוּא קָפַץ כַּקֶּנְגּוּרוּ. 
בַּתְּחִלָּה קָפַץ כְּדֵי אַמָּה אַחַת; אַחֲרֵי-כֵן קָפַץ כְּדֵי שָׁלֹש אַמּוֹת; וְרַגְלָיו הוֹסִיפוּ כֹּחַ; וְרַגְלָיו הוֹסִיפוּ אֹרֶךְ. לֹא הָיָה לוֹ פְּנַאי לִמְנוּחָה אוֹ לִסְעֻדָה, וְהוּא מְאֹד מְאֹד חָשַׁק בָּהֶן. 

------------------
וְהֶרְמֶס אָמַר נִרְגָּשׁ: "גַּם-כִּי תֶחֱזַק רֶשֶׁת-הֶפֵיסְטוֹס פִּי-כַמָּה, וְכָל הָאֵלִים וְהָאֵלוֹת וְאֵיתָנֵי-קְדוּמִים צוֹפִים בִּמְבוּכָתִי וּמִתְעַלְּלִים בִּי, הָיִיתִי מְקַבֵּל יִסּוּרַי בְּשָׂשׂוֹן, לוּ בִּמְקוֹם אָרֶס לְיַד אַפְרוֹדִיטֵי הָיִיתִי".
וַתִּזְכֹּר לוֹ אַפְרוֹדִיטֵי אֶת חֶסֶד-דְּבָרוֹ בְּתוֹדָה.
זֶאוּס נוֹזֵף בְּהֶפֵיסְטוֹס וּבָאֵלִים 
וַיָּבוֹא זֶאוּס הַחַדְרָה, וַיַּרְא אֶת הַנַּעֲשֶׂה.

------------------
הוּא כְּבָר גָּמַר לְתַקֵּן אֶת חֲנִיתוֹ, וְנִעֲנַע בָּהּ אָנֶה וְאָנָה.
– אַמְצָאָה קְטַנָּה מִשֶּׁל עַצְמִי הִיא, – אָמְרָה טָפִי – וְאִם לֹא תִשְׁאַל אוֹתִי שְׁאֵלוֹת, יִוָּדַע לְךָ הַכֹּל בְּעוֹד שָׁעָה קַלָּה, וְתִהְיֶה מֻפְתָּע בִּמְאֹד-מְאֹד.
אַבָּא, הַבְטִיחָה לִי שֶׁתִּהְיֶה מֻפְתָּע."
– טוֹב מְאֹד, – אָמַר טֶגּוּמֵי, וְהוֹסִיף לָדוּג.

------------------
וְאִם לֹא אָכְלָה הַנַּעֲרָה מְאוּמָה בְּמַמְלֶכֶת-הָדֶס עִם דֵּימֶטֶר תִּשָּׁאֵר; אֲבָל אִם שָׂמָה אֹכֶל-מָה אוֹ מַשְׁקֵה-מָה אֶל פִּיהָ, עִם אִמָּהּ תִּשְׁהֶה עַד מוֹלַד לְבָנָה חֲדָשָׁה, וְאָז אֶל הָדֶס תָּשׁוּב, לִהְיוֹת מַלְכָּה בְּטַרְטָרוֹס וְכָל מְדוֹרֵי-שְׁאוֹל, כִּי כֵן נִגְזָר".
הֶרְמֶס בָּא לְהַעֲלוֹת אֶת קוֹרֵי
הַגַּנָּן אַסְקַלָּפוֹס מַלְשִׁין וַיִּרְתֹּם הֶרְמֶס מֶרְכָּבָה לִשְׁנֵי פְּתָנִים מְעוֹפְפִים, וַיָּטָס שְׁאוֹלָה.

------------------
הִרְגִישׁ הַפִּילוֹן שֶׁרַגְלָיו כּוֹשְׁלוֹת וּמַחֲלִיקוֹת, וְהוֹצִיא דֶרֶךְ חָטְמוֹ, שֶׁהָיָה עַכְשָׁיו חָמֵשׁ רֶגֶל לָאֹרֶךְ, “אֵידִי יָכוֹל לַעֲבֹּד עוֹד” (כְּלוֹמָר, אֵינִי יָכוֹל לַעֲמֹד עוֹד").

------------------
וַעֲלֵיכֶם לְהַשְׂכִּיל וְלָדַעַת, הוֹ חֲבִיבַי וַאֲהוּבַי, כִּי מֵעוֹדוֹ וְעַד הַשָּׁבוּעַ הַהוּא וְהַיּוֹם הַהוּא וְהַשָּׁעָה הַהִיא וְהָרֶגַע הַהוּא לֹא רָאָה הַפִּילוֹן תַּנִין, וְלֹא יָדַע מַה מַּרְאֵה הַתַּנִּין. רַק סַקְרָנוּתוֹ הַגְּדוֹלָה בִּמְאֹד מְאֹד, הִיא שֶׁדָּחֲפָה אוֹתוֹ לָבוֹא שָׁמָּה.
הַיְּצוּר הָרִאשׁוֹן שֶׁמָּצָא הָיָה פֶּתֶן-סְלָעִים דּוּ-צִבְעוֹנִי, כָּרוּךְ מִסָּבִיב לְסֶלַע.

------------------
וַתֹּאמַר: "מַה-לְּךָ, אַבָּא, שֶׁכָּכָה נֶעֱצַבְתָּ?" וְטֶרֶם יָדַע מָה, רָצָה אֵלָיו, וַתִּלְפֹּת צַוָּארוֹ בִּזְרוֹעוֹתֶיהָ הַקְּטַנּוֹת וַתִּשַּׁק לֶחְיוֹ.
מִיָּד קָפְאָה הַיַּלְדָּה וַתְּהִי לְפֶסֶל-זָהָב.
מִידַס צוֹעֵק אֶל דִּיאוֹנִיסוֹס
מֵי נָהָר לִתְרוּפָה 
וַיִּנְהֹם מִידַס בְּעָצְמַת צַעֲרוֹ, וַיֵּצֵא אֶל כֶּרֶם-הַקֹּדֶשׁ אֲשֶׁר לְיַד גִּנּוֹתָיו, וַיֵּבְךְּ, וַיִּצְעַק אֶל דִּיאוֹנִיסוֹס.

------------------
הַתְּדַמִּי כִּי הַמִּכְוָה אֲשֶׁר בִּבְשָׂרוֹ, הִיא הַמַּשְׁכִּיבָתוֹ עַל עֶרֶשׂ-דְּוָי? קָשָׁה מִמֶּנָּה הַמִּכְוָה אֲשֶׁר בְּנִשְׁמָתוֹ! וּמַרְפֵּא לִבְשָׂרוֹ לֹא יִהְיֶה, כָּל עוֹד לֹא נִרְפְּאָה נִשְׁמָתוֹ, אֲשֶׁר אֶל פְּסִיכֵי תִכְלֶה וְתִכְאָב".
נִכְמְרוּ רַחֲמֵי אַפְרוֹדִיטֵי עַל בְּנָהּ, וַתָּבוֹא אֵלָיו.
וְהוּא מִתְהַפֵּךְ עַל מִשְׁכָּבוֹ וְנֶאֱנָק בְּמַר-מַכְאוֹבוֹ: "הָהּ, כִּי אֵין לִי מָזוֹר וְנֶחָמָה!" וּבִרְאוֹתוֹ אֶת אַפְרוֹדִיטֵי אִמּוֹ, הָפַךְ אֶת פָּנָיו אֶל הַקִּיר.

------------------
פִּתְאֹם צָץ מִן הָאֲדָמָה לְרַגְלֶיהָ נַרְקִיס גָּדוֹל וְנִפְלָא, וְהוּא לֹא כְמוֹ הַנַּרְקִיסִים הַצְּהֻבִּים-הַלְּבָנִים הַיְּדוּעִים לָנוּ כִּי אִם פֶּרַח-אַרְגָּמָן בֶּן מֵאָה פְּטוּרִים, וּבָשְׂמוֹ מְמַלֵּא אֶת כָּל הָאֲוִיר, עַד נִדְמָה כִּי יַשְׁכִּיר אֶת שְׁמֵי-מָרוֹם וַיִנְסֹּךְ מָתְקוֹ עַל עִמְקֵי-הֶהָרִים וְגַלֵי-הַיָּם.
וַתִּשְׁלַח הַיַּלְדָּה אֶת יָדָהּ לִקְטֹף אֶת הַפֶּרַח הַנִּפְלָא, וַתִּמְשֹׁךְ אֶת גִּבְעוֹלוֹ בְּחָזְקָה, עַד זִעְזְעָה שָׁרְשׁוֹ.

------------------
וֵאלֹהִים שָׁלַח אֶת יָדוֹ וַיַּעֲמֵד אוֹתָהּ, רוֹעֶפֶת בְּרָכָה, מִמַּעַל לְרֹאשׁ הַמְּשׁוֹרֵר וְרֹאשׁ הַחַרְזָן.
וַיְצַו אֱלֹהִים מַלְאָכִים עַל הַמְּשׁוֹרֵר וְעַל הַחַרְזָן לִרְחוֹץ אוֹתָם מִיִּסּוּרִים וּצְעָרִים וְעֶלְבּוֹנוֹת וּלְנַהֲלָם אֶל טוּב ה'. וְזֶה דְבָרוֹ אֶל הַמַּלְאָכִים:
“קַבְּלוּ, מַלְאֲכֵי-חֶסֶד, שְׁתֵּי נְשָׁמוֹת לְמוּדוֹת-אֶרֶץ, וְעֶרְכָּן בְּעֵינַי גָּדוֹל מֵעֶרְכָּן בְּעֵינֵיהֶן”.
------------------
הֵם נָעוּ וְנָדוּ יָמִים עַל יָמִים עַד שֶׁבָּאוּ אֶל יַעַר גָּדוֹל, מָלֵּא וְגָדוּשׁ עֵצִים וְשִׂיחִים בִּצְלָלִים עֲקֻדִּים -נְקֻדִּים-וּבְרֻדִּים וּטְלוּאִים וַחֲבַרְבָּרִים, וְשָׁם הִתְחַבָּאוּ.

------------------
אַךְ לְזֶאוּס כִּסֵּא-הַמְּלוּכָה בְּאוֹלִימְפּוֹס, כִּי הוּא אֲשֶׁר הִתִּיר אֶת אֶחָיו מִבֵּית-מַאֲסָרָם הֶחָי, וְהֵם חַיָּבִים בִּכְבוֹדוֹ.
וְכַאֲשֶׁר שָׁפַט פְּרוֹמֶתֵּיאוֹס, כֵּן הָיָה.
חֲגוֹרַת אַפְרוֹדִיטֵי 
אַפְרוֹדִיטֵי, יְלִידַת-הַקֶּצֶף, לָבְשָׁה חֲגוֹרַת-פְּנִינִים אֲשֶׁר קֶסֶם בָּה: אֵלָה אוֹ אִשָּׁה אֲשֶׁר תִּלְבַּשׁ אֶת הַחֲגוֹרָה, יֻאְדַּר חִנָּה לְצוֹדֵד אֶת רוֹאֶיהָ.

------------------
וְעוֹד מִן הַחוֹף רָאָה מֹשֶׁה אֶת הַבָּתִּים הָאֵלֶּה, מִתְרוֹמְמִים בְּלַבְנוּנִיתָם מֵעַל הַשְּׁאָר.
וַיִּכָּנְסוּ אֶל בֵּית-הַכְּנֶסֶת, שֶׁהָיָה בְּחֶדֶר אַפְלוּלִי בְּאַחַד הַמַּרְתֵּפִים, לְקַיֵּם מַה שֶׁנֶּאֱמַר: “מִמַּעֲמַקִּים קְרָאתִיךָ, יְהֹוָה!” וְהָרִצְפָּה הָיְתָה שְׁטוּחָה מַרְבַדִּים עַתִּיקִים אֲשֶׁר נִטַּשְׁטְשָׁה צוּרָתָם.
וְהָיוּ שָׁם כִּשְׁלֹשָׁה מִנְיָנִים יְהוּדִים, יוֹשְׁבִים עַל הָאָרֶץ, וַחֲמִשָּׁה -שִׁשָּׁה מֵהֶם סוֹבְבִים סֵפֶר-מִשְׁנָה אֶחָד מִכָּל עֲבָרָיו.

------------------
אֶפֶס כִּי אֶת סוֹד בּוֹאִי אֵלַיִךְ בַּחֹשֶׁךְ, וּפָנַי לֹא יֵרָאוּ, אַל תְּגַלִּי לָהֶן, פֶּן תְּפַתֶּינָה אוֹתָךְ לְהַבִּיט בִּי בְּמִתְגַּנְּבִים; וְאִם תִּתְפַּתִּי לָהֶן, וְאֻמְלַלְנוּ שְׁנֵינוּ, כִּי אַבֵּד תְּאַבְּדִינִי, אוֹתִי וְאֶת אַהֲבָתִי גַם יָחַד".
וְלָאַחָיוֹת נִתֶּנֶת רְשׁוּת-בִּקּוּר 
וַתַּעַן: "טוֹב לִי מוֹתִי מֵאַבְּדִי אוֹתְךָ, אֲהוּבִי.
וְגַם לוּ בָא אֵלַי אֶרוֹס, אֵל-הָאַהֲבָה בִּכְבוֹדוֹ וּבְעַצְמוֹ, לֹא יִמְתְּקוּ לִי נְשִׁיקוֹתָיו מִנְּשִׁיקוֹתֶיךָ, בַּעְלִי.

------------------
הֶרָה נִזְקֶקֶת לְעֶזְרַת אַפְרוֹדִיטֵי 
וְהֶרָה אָהֲבָה אֶת צְעִיר-אַחֶיהָ, אֶת זֶאוּס הַשַּׁלִּיט בָּאֵלִים.
עֵינֶיהּ, אֲשֶׁר הֵן גְּדוֹלוֹת וַאֲרֻכּוֹת-רִיסִים כְּשֶׁל פָּרָה, זָלְגוּ דְמָעוֹת בַּמִּסְתָּרִים, וּפָנֶיהָ הַצְּחֹרִים לָבְשׁוּ עֲנָנָה.
וַתִּפְגּשׁ אַפְרוֹדִיטֵי אֶת הֶרָה, וַתִּשְׁאַל אוֹתָהּ: "מַה-לָּךְ, אֲצִילָה בָאֵלוֹת, כִּי עָגַמְתְּ?" וַתַּעַן הֶרָה: "נִכְסְפָה נַפְשִׁי אֶל אַחַד-הָאֵלִים, וְהוּא אֵינֶנּוּ שָׁת לִבּוֹ אֵלָי.
אִם חֲפֵצַת-טוֹבָתִי אַתְּ, תּוּכְלִי לְעָזְרֵנִי".

------------------
עוֹד עֵינֵי הָאֲנָשִׁים נִצָּבוֹת מִפַּחַד, וַיַּגִּיעַ לְאָזְנֵיהֶם רַחַשׁ דַּק, וְהָרַחַשׁ הָיָה לַהֲמֻלָּה וְהַהֲמֻלָּה לְקִשְׁקוּשׁ. וַיָּקָם קוֹל-דְּפִיקָה חָזָק כְּהִדַּפֵּק מִטְרוֹת-עוֹז אוֹ אַבְנֵי-בָּרָד כְּבֵדוֹת. וַיֵּרֶד עֲלֵיהֶם וְעַל סְבִיבָתָם מָטָר סָמִיךְ, וְהוּא לֹא מַיִם, כִּי אִם גּוּפִיפִים קְטַנִּים וּמְקַפְּצִים, אֲשֶׁר כְּנָפַיִם יְרַקְרַקּוֹת לָהֶם וּמַקּוֹרֵיהֶם מְנַקְּשִׁים וּמְנַקְּרִים בְּגִבְעוֹלֵי הַקָּמָה הַמְּלֵאָה וּבְחֵלֶב גַּרְעִינֵי-שִׁבֳּלֶיהָ. 
------------------
וַתֵּצֵא תְּהִלַּת מַרְסִיאַס בְּכָל הָאָרֶץ, וַיְהִי נִדְרָשׁ הַרְבֵּה בְּעָרֵי יָוָן, יִשּׁוּבֵי-כְפָרֶיהָ וְכָל מוֹשְבוֹתֶיהָ.
וַיֹּאמְרוּ מַקְשִׁיבֵי-נְגִינָתוֹ אִישׁ אֶל רֵעֵהוּ: "הָאֵל אַפּוֹלוֹן בִּכְבוֹדוֹ וּבְעַצְמוֹ לֹא יוּכַל לְהֵיטִיב נַגֵּן מִזֶּה הָאִישׁ".

מַרְסִיאַס מִתְחָרֶה עִם אַפּוֹלוֹן בִּנְגִינוֹת 
וַיִּשְׁמַע אַפּוֹלוֹן וַיִּכְעַס מְאֹד כִּי בֶן-תְּמוּתָה, אֲשֶׁר בְּסוֹד הַמּוּסוֹת לֹא עָמַד, יְהֻלַּל יוֹתֵר מִמֶּנּוּ.
וַיִּתְגָּר אֶת מַרְסִיאַס לְהִתְחָרוֹת עִמּוֹ בִּנְגִינוֹת.

------------------
דּוֹמֶה, צְמָחִים שֶׁמְּקוֹם-חִיּוּתָם הַמִּדְבָּר – לֵב-הַמִּדְבָּר יָפֶה לָהֶם מִכַּנְפוֹתָיו.
בֵּינוֹת אֵלֶּה הַמִּשְׁבָּרִים הַיְּבֵשִׁים, הַמּוּצָקִים הַנּוֹזְלִים, פִּתּוּחֵי-הָרוּחוֹת וְחִקְקֵי-הַגְּשָׁמִים (רוּחוֹת גּוֹדְשׁוֹת, מוֹחֲקוֹת, שָׁם מַחֲלִיקוֹת, פֹּה מְטַשְׁטְשׁוֹת; זְרָמִים חוֹצְבִים, מְגַלְּפִים, מַנִּיחִים רשֶׁם קַיָּם אַחֲרֵי הִצָּמְתָם) – מִתְפַּתֵּל וּמִתְנַחְשֵׁל סֶרֶט-כְּבִישֵׁנוּ, וְאָנוּ שָׁטִים בּוֹ תַּחַת אֲהִילָה שֶׁל אָבָק.
שֶׁלֶט וְרֶמֶז-יִשּׁוּב: מַשְׁאַבֵּי-שָׂדֶה.

------------------
דֵּימֶטֶר וְהֶקַּטֵּי נִפְגָּשׁוֹת וּפַעַם בַּהֲלִיכָתָהּ לַיְלָה עִם שְׁנֵי לַפִּידֶיהָ הַדּוֹלְקִים, פָּגְשָׁה בַּגַּיְא אֶת הֶקַּטֵּי, אֵם-הַכְּשָׁפִים, אֲשֶׁר גַּם אֵלִים חַתִּים מִפּנֵי קְסָמֶיהָ; וַתְּסַפֵּר דֵּימֶטֶר לְהֶקַּטֵּי אֶת עָקַת לְבָבָהּ – דְּבַר הֵעָלֵם קוֹרֶי בִּתָּהּ, וְעַל-דְּבַר הָאֲדָמָה אֲשֶׁר פָּצְתָה אֶת פִּיהָ וּבָלְעָה מֵחֲזִירֵי הַמֶּלֶךְ קֶלֶאוֹס, וַתַּעַן הֶקַּטֵי: "וַאֲנִי שָׁמַעְתִּי אָז אֶת שַׁוְעַת קוֹרֵי בְּהִלָּקְחָהּ, אַף הִרְגַּשְׁתִּי כִּי הֶלְיוֹס אֵל-הַשֶּׁמֶשׁ
------------------
אַפְרוֹדִיטֵה, בְּרַחֲמֶיהָ עַל אֶרוֹס בְּנָהּ, חוֹנֶנֶת אֶת פְּסִיכֵי וַתְּדַבֵּר אֵלָיו אַפְרוֹדִיטֵי, לֵאמֹר: "קוּמָה, בְּנִי! הִנֵּה פְּסִיכֵי אֲהוּבָתְךָ מִתְעַלֶּפֶת בַּשָּׂדֶה אֵצֶל לַקֶדֵּימוֹן.
מִטַּרְטָרוֹס עָלְתָה, וּבְמִשְׁחַת-פֶּרְסֶפוֹנֵי, אֲשֶׁר לֹא תֵדַע הָעַלְמָה לְהִשְׁתַּמֵּשׁ בָּהּ, אֶת עוֹרָה סָכָה, וַיְהִי לָהּ סַם-הַיֹּפִי לְאֵד-מָוֶת.

------------------
בָּעֵת הַהִיא הָיוּ הָרֵי אַלֶּגְהֶנִי אֲשֶׁר בִּמְדִינַת פֶּנְסִילְוֵנִיָּה מְסַמְּנִים אֶת גְּבוּל הַיִּשּׁוּב, וְרַק נוֹעָזִים שֶׁבַּמִּתְיַשְּׁבִים חָרְגוּ חֲלוּצִים מֵעֵבֶר לֶהָרִים אֶל יַעֲרוֹת-הַקְּדוּמִים, אַגְמֵי-הַבִּצָּה וְהָעֲרָבָה הָרְחָבָה, בָּהֶם עוֹד רָדְפוּ אִינְדְּיָנִים לְשִׁבְטֵיהֶם אַחֲרֵי הַצְּבִי וְהָרְאֵם.
בִּשְׁנַת 1806, נִרְאָה הָעֶלֶם שֵׁנִית, כְּשֶׁהוּא שָׁט עַל נְהַר אוֹהַיוֹ, וְלוֹ שְׁתֵּי סִירוֹת מְקֻשָּׁרוֹת יַחַד; וּבַסִּירוֹת – שַׂקִּים שֶׁל זֵרְעוֹנֵי-תַפּוּחִים. 
------------------
וּמִשּׁוּם פַּשְׁטוּת חַיֵּי הַתּוֹשָׁבִים, הָיְתָה הַשָּׂפָה הַמִּתְחַדֶּשֶׁת רַעֲנַנָּה וְתַמָּה כִּשְׂפַת הַתַּנַ”ךְ, חִנָּנִית כִּשְׂפַת הָאַגָּדָה, וְאֹמֶר זָר נָדִיר בָּהּ.
"מָה עוֹשֶׂה בְּכַסְפּוֹ אוֹצַר-הַלְּאֹם אֲשֶׁר בְּתֵל-אָבִיב? חֵלֶק מִמֶּנּוּ – לִרְכִישַׁת קַרְקָעוֹת לְמַעַן בְּנוֹת דִּירוֹת וּמוֹסְדוֹת-צִבּוּר, וַעֲשׂוֹת גַּנִּים לָעָם; וְחֵלֶק – לִקְנִיַּת צָרְכֵי-חַיִּים לָאָדָם וְלַבְּהֵמָה אֲשֶׁר בָּהּ.

------------------
אֲבָל בְּכָל אֵלֶּה תִּתְנַחֲמִי כִּי מִדַּמָּה אַתְּ לְיוֹצְרֵךְ בְּמַעֲשֵׂי-יְצִירָה”.
תָּמְהוּ הַצִּפֳּרִים כֻּלָּן עַל מִשְׁפַּט הַקּוֹסֵם.
------------------
וַיַּרְהֵב טִירֶסְיַס נַפְשׁוֹ לְהַבִּיט בָּהּ.
מִיָּד סֻנְוְרוּ שְׁתֵּי עֵינָיו, וַיְהִי לְעִוֵר.
וַתַּחְמֹל עָלָיו הָאֵלָה, וַתִּטַּע בּוֹ, תַּחַת מְאוֹר-הָעֵינַיִם אֲשֶׁר לֻקַּח מִמֶּנּוּ, מָאוֹר פְּנִימִי לַחֲזוֹת צְפוּנוֹת וַעֲתִידוֹת.
וַיְהִי טִירֶסְיַס אֲבִי שַׁלְשֶׁלֶת שֶׁל מְשׁוֹרְרִים-נְבִיאִים סַגִּיאֵי-נְהוֹרָה.

------------------
וּ“פֹה” מַה-פֵּרוּשׁוֹ? הֱוֵי אוֹמֵר: שַׁדְמוֹת שֵׁיזָף, אַדְמַת-הַחוֹלוֹת אֲשֶׁר תַּחַת רַגְלֵינוּ מַמָּשׁ, פְּאַת-הַיְּשִׁימוֹן אֲשֶׁר בְּהֶקֵּף מַבָּט אֶחָד נַשִּׂיגֶנָּה, וְהִיא מִתְגַּלְגֶּלֶת עַד גִּבְעוֹת-סִינַי וְהַמְּזִמּוֹת הַנִּרְקָמוֹת תַּחְתָּן…
“אֲנַחְנוּ פֹּה” הַשֵּׁנִי – יֵשׁ בּוֹ מַה שֶּׁיֵּשׁ בָּרִאשׁוֹן, אֶלָּא שֶׁהוּא עָמוּס רִכּוּז-שֶׁבְּהִתְיַחֲדוּת, צִמְצוּם שֶׁבִּיצִירָה, גִּילַת-בִּרְכַּת עֲתִידוֹת.
נֶשֶׁק קַבָּלִיִּי וּמַעַרְכוֹן אַקְטוּאָלִי

------------------
בַּלַּיְלָה הַהוּא לָנוּ שְׁתֵּי הָאֲחָיוֹת בְּבֵית אֲבִיהֶן וְאִמָּן; וּלְהוֹרֵיהֶן לֹא גִלּוּ דָבָר מִכָּל הַמּוֹצְאוֹת אוֹתָן אֵצֶל פְּסִיכֵי וְאַרְמוֹנָהּ.
אַךְ הִסְתַּגְּרוּ בַּחֲדַר-לִינָתָן, וּבְלַחַשׁ הִסְתּוֹדָדוּ.
הָאֲחָיוֹת מִסְתּוֹדְדוֹת וְאֶרֶס תְּמַלֵּלְנָה 
הַבְּכִירָה בַּאֲמָרֶיהָ: "פְּסִיכֵי אֲחוֹתֵנוּ – בְּשֶׁקֶר דַּרְכָּהּ עִמָּנוּ.

------------------
אֲבָל לְיוֹ הַפָּרָה עוֹד לֹא קֹרָא דְרוֹר, כִּי הֶרָה הִכְבִּידָה אֶת יָדָהּ עָלֶיהָ, וַתִּשְׁלַח זְבוּב-בָּקָר, מִן הַזְּבוּבִים הַגְּדוֹלִים, הַיְּרֻקִּים, שׁוֹחֲרֵי רֶפֶת וְאֻרְוָה, לְהָצִיק לְיוֹ וּלְעַנּוֹתָהּ.
וַיַּעֲקֹץ הַזְּבוּב אֶת יוֹ הָאֻמְלָלָה, וַתָּנָס מִפָּנָיו, וְהוּא רָדַף אַחֲרֶיהָ וַיוֹסֶף לְעַנּוֹתָהּ בְּמִכְוֵה-עֲקִיצוֹתָיו.
וַתִּדֹּד יוֹ מֵאֶרֶץ לְאֶרֶץ בְּנוּסָהּ מִפְּנֵי הַזְּבּוב, וְהוּא אֵינֶנּוּ מַרְפֶּה מִמֶּנָּה.

------------------
שְׁנֵים-עָשָׂר יוֹם הָיְתָה עִם הַזְּאֵבִים.
עַל כֵּן תֵּלַדְנָה כָּל הַזְּאֵבוֹת אֶת גּוּרֵיהֶן תּוֹךְ שְׁנֵים-עָשָׂר יוֹם בַּשָּׁנָה.
וְשֵׁם הָאָרֶץ הַהִיא לִיקִיָּה, אֶרֶץ-הַזְּאֵבִים.
וּבְהַגִּיעַ תּוֹר לֶטוֹ לָלֶדֶת, קָפְצָה אֶל הַיָּם, וַתִּשְׂחֶה מִסֶּלַע אֶל סֶלַע וּמֵאִי אֶל אִי.
אֲבָל שׁוּם סֶלַע וְשׁוּם אִי לֹא חָפֵץ לְקַבְּלָהּ, מִפַּחַד הַשְּׁבוּעָה אֲשֶׁר הִשְׁבִּיעָתַם הֶרָה, לֵאמֹר: מָקוֹם אֲשֶׁר זָרְחָה עָלָיו הַשֶּׁמֶשׁ, בַּל יִהְיֶה מְקוֹם-רֵבֶץ לְלֶטוֹ בְּלִדְתָּהּ.

------------------
כָּל כַּךְ הִרְבָּה לְהִשְׁתַּפְשֵׁף, עַד שֶשִּׁפְשֵׁף וְעָשָׂה אֶת עוֹרוֹ קִפּוּל אֶחָד גָּדוֹל מֵעַל כְּתֵפָיו, עוֹד קִפּוּל מִלְּמַטָּה, מָקוֹם שֶשָּׁם הָיוּ הַכַּפְתּוֹרִים (וְהֵם נִמְחֲקוּ וְיָרְדוּ), וְשׁוּב קִפּוּלִים עַל רַגְלָיו. זֶה פָּעַל לְרָעָה עַל מֶזֶג רוּחוֹ, אֲבָל מַה אִכְפַּת לָהֶם לְפֵרוּרֵי-הָעֻגָה: הֵם נָחוּ לָהֶם מִתַּחַת לְעוֹרוֹ וְדִגְדֵגוּ. רָץ הַקַּרְנָף הַבַּיְתָה, סָר וְזָעֵף וּמְאֹד-מְאֹד דֻּגְדְּגָנִי. 
------------------
שָׁם יָסְדוּ אֶת סָלְט לֵיק סִיטִי (עִיר אֲגַם-הַמֶּלַח) וּלְבַסּוֹף אֶת הַמְּדִינָה יוּטָה. בִּגְלַל חֻקֵּי אַרְצוֹת-הַבְּרִית נֶאֶלְצוּ לְוַתֵּר עַל מִנְהַג רִבּוּי-הַנָּשִׁים.
בְּשַׁיָּרָה אֲרֻכָּה, סוּסֵיהֶם כּוֹשְׁלִים וְשׁוֹרֵיהֶם מְחוּקֵי-צֵלָע, נָסְעוּ בְּנֵי-כַּת הַמּוֹרְמוֹנִים דֶּרֶךְ יְשִׁימוֹן וַעֲרָבָה. רַבִּים הִנִּיחוּ עַצְמוֹתֵיהֶם בְּחוֹל וּבְבִצָּה, מִקְצָתָם דִּלְדֵּל הָרָעָב וּמִקְצָתָם חָרְכָה הַקַּדַּחַת. וְאוּלָם רֻבָּם אֱמוּנָתָם עוֹדְדָתַם. 
------------------
וַתִּגְבַּר אַהֲבַת-פְּסִיכֵי אֶל אֶרוֹס, אֵל-הָאַהֲבָה, שִׁבְעִים-וְשִׁבְעָה; וַיְהִי בְּהִזְדַּעְזְעָהּ כִּי נִדְקְרָה יָדָהּ, וַיִּשֹּׁר נֵטֶף-שֶׁמֶן רוֹתֵחַ מִן הַמְּנוֹרָה, וַיַּךְ בְּאֶרוֹס.
וַיִּתְעוֹרֵר הָאֵל מִמִּכְוַת-הַשֶּׁמֶן בְּצַלְעוֹ, וַיַּרְא אֶת הַמְּנוֹרָה וְאֶת הַסַּכִּין אֲשֶׁר בְּיַד פְּסִיכֵי, וּמִיָּד הִשְׂכִּיל אֶת הַנַּעֲשֶׂה.
וַיָּקָם, וַיָּקָח אֶת קַשְׁתּוֹ וְאַשְׁפָּתוֹ, וַיִפְרֹשׂ כְּנָפָיו לָעוּף מִן הָאַרְמוֹן.

------------------
יֶשְׁנָם כּוֹכָבִים רְחוֹקִים אֲשֶׁר אוֹרָם זוֹרֵחַ לְעֵינֵינוּ זְמַן רַב אַחֲרֵי כְּבוֹתָם.
פַּעֲמוֹן אֲשֶׁר צִלְצֵל וְחָדַל – קוֹלוֹ מִתְפַּשֵּׁט בָּאֲוִיר הָלֹךְ וְהִתְפַּשֵּׁט; וּמִפְּנֵי שֶׁהוּא מִתְפַּשֵּׁט הַרְבֵּה, הוּא הוֹלֵךְ וְנֶחֱלָשׁ, אַךְ לְעוֹלָם אֵינוֹ אוֹבֵד.

יֶלֶד כִּי יָמוּת, מַה יִּקְרֶה לוֹ? הֶעָפָר שֶׁבּוֹ שָׁב אֶל הֶעָפָר, הַמַּיִם שֶׁבּוֹ אֶל הַמַּיִם, וְהָאֲוִיר אֶל הָאֲוִיר.
מַה-נַּעֲשֶׂה לְצַלְמוֹ וּדְמוּתוֹ? אֵין הֵם אוֹבְדִים.

------------------
שָׁלַח הֶחָתוּל אֶת כַּפּוֹ הָרְפוּדָה וְהֶחֱלִיק לוֹ לַתִּינֹוק עַל לֶחֵיוֹ, וְהַתִּינוֹק הִתְחִיל מְמַלְמֵל בְּגִיל, וְהֶחָתוּל הִתְחַכֵּךְ בְּגוּפוֹ אֵצֶל בִּרְכָּיו הַשְּׁמֵנוּת, וּבִזְנָבוֹ דִגְדֵּג לוֹ מִתַּחַת לְסַנְטֵרוֹ.
צָחַק הַתִּינוֹק; וְהָאִשָּׁה שָׁמְעָה וְהָיְתָה מְחַיֶּכֶת.

------------------
וּבַטּוֹב לִי, יִיטַב גַּם לָךְ".
הֶחֱרִישָׁה הָאֵם, וַתִּשְׁמוֹר אֶת דִּבְרֵי בְנָהּ הַקָּטָן בְּלִבָּהּ.
אַפּוֹלוֹן חוֹקֵר אֶת הָאִכָּר הַזָּקֵן 

------------------
בַּיָּמִים הַקְּדוּמִים, כְּשֶׁהַכֹּל הָלַךְ לְמֵישָׁרִים, הוֹ חֲבִיבַי וַאֲהוּבַי, שָׁכַן לוֹ הַנָּמֵר בְּמָקוֹם הַנִּקְרָא הַוֶּלְדְּ הַגָּבוֹהַּ וְשָׁמֹר וְזָכֹר, שֶׁזֶּה לֹא הָיָה לֹא הַוֶּלְדְּ הַשָּׁפֵל וְלֹא וֶּלְדְּ-הַשִּׂיחִים וְלֹא הַוֶּלְדְּ הֶחָמוּץ, אֶלָא דַוְקָא הַוֶּלְדְּ הַגָּבֹהַּ, הַשּׁוֹמֵם, הֶחָם וְהַנּוֹצֵץ בְּאוֹר צַחְצָחוֹת, אֲשֶׁר שָׁם רַק חוֹל וּסְלָעִים, כְּעֵין הַחוֹל וְאֵין צֶמַח זוּלָתִי מִלְמוּלֵי-עֵשֶׂב צְהַבְהַבִּים כַּחוֹל.

------------------
אֵיךְ גָּנַב מִפָּרוֹתָיו, נָהַג אֶת הַפָּרוֹת אֲחוֹרַנִּית לְמַעַן יֵרָאוּ עִקְּבוֹתֵיהֶן כְּמוֹלִיכִים אֶל הָעֵדֶר וְלֹא מִמֶּנּוּ וָהָלְאָה, וְטִשְׁטֵשׁ עִקְּבוֹתָיו שֶׁלּוֹ עַל יְדֵי סַנְדָּלִים מְשֻׁנִּים, – אֵיךְ שָׁדַד וְהִטְמִין וְגַם שִׁקֵּר.
וַיַּעַן הֶרְמֶס וַיֹּאמַר: "אָבִי זֶאוּס, לְפָנֶיךָ אַךְ אֱמֶת אֲדַבֵּר.

------------------
אַךְ תַּקִּיפָה בְדַעְתָּהּ הָיְתָה, וְאָמְרָה: אֶשְׁתֹּק וְאֶסְבֹּל, עַד יֵהָפֵךְ לֵב רֵעִי אֵלַי לְחַבְּבֵנִי כְמִקֶּדֶם, וְיָבוֹא אֵלַי, וִיבָאֵר לִי פֵשֶׁר דָּבָר.
וְאוּלָם בַּלַּיְלָה הַזֶּה – הוּא לַיְלָה רְבִיעִי מִלֵּיל בּוֹ נִגְלְתָה רִאשׁוֹנָה בַת-הַכּוֹכָב לְאֶלְשָׂרָף – הִרְגִּישָׁה בְגִנְזֵי-לִבָּהּ כִּי מַשֶּׁהוּ מַחֲרִיד וְנוֹרָא עוֹמֵד לְהֵעָשׂוֹת לַנַּעַר הֶחָמוּד לָהּ, וְלֹא יָדְעָה שֵׁנָה. וּבְהַגִּיעַ חֲצוֹת-לַיְלָה לֹא יָכְלָה הִתְאַפֵּק עוֹד. 
------------------
וְאֶת גִּידֵי זֶאוּס הִצְפִּין בְּתוֹךְ עוֹר-דֹּב, וַיַּפְקֵד אֶת תְּאוֹמָתוֹ הַדְּרָקוֹנִית, אֶת אֶכִּידְנֵי, לִשְׁמוֹר אֶת מִצְפּוֹן-הַגִּידִים.
וְזֶאוּס בֶּן-הָאַלְמָוֶת, בְּאֶפֶס גִּידִים, לֹא יָכֹל לָזוּז מִמְּקוֹמוֹ וּלְהָזִיז אֶצְבַּע.
וַיֵּצֵא טִיפוֹן לְבַקֵּשׁ אֶת יֶתֶר אֵלֵי-אוֹלִימְפּוֹס, לְכַלּוֹת בָּהֶם חֲרוֹן-אַפּוֹ.
וַיִּבָּהֲלוּ הָאֵלִים לְשֵׁמַע תְּבוּסַת זֶאוּס.

הֶרְמֶס קוֹרֵא אֶת פַּאן וְאֶת סִילֶנוֹס לְעֶזְרַת זֶאוּס 

------------------
מַכָּה אַחֲרוֹנָה הִכְרִיעַתּוּ לָאָרֶץ. הַקְשֵׁב! קוֹל מַשַׁק-כַּנְפֵי הָעֲגוּרִים מִמַּעַל לוֹ, וּצְרִיחָתָם הַצְּרוּדָה, הָרְחוֹקָה, דָּמְתָה לְאַנְחַת-קִינָה. וַיִּצְוַח בִּשְׁאֵרִית-כֹּחוֹ: “אַתֵּנָה, צִפֳּרֵי-בָר, עֵינֵיכֶן הָרוֹאוֹת, וְקוֹלְכֶן יָעִיד! אִתְּכֶן אַפְקִיד דִּינִי! בְּכַנְפֵיכֶן שְׂאוּ נִקְמָתִי!” וְעִם זֹאת פָּרְחָה נִשְׁמָתוֹ.

------------------
מְחַכֶּה הוּא לָצֵאת מִן הַכֹּחַ אֶל הַפֹּעַל. יִכָּנֵס אֲבַק-הַסְּלָעִים אֶל הַגּוּף הַיָּאוּת, אֶל תְּנָאֵי-הַחַיִּים הַנְּכוֹנִים – וְאֵשׁ-יְשַׁעְיָה תָשׁוּב תִּפְרוֹץ מִמֶּנּוּ. טָמוּן בֶּעָפָר גַּם זִכְרוֹן תּוֹלָעִים וּנְשָׁרִים אֲשֶׁר נִתְהַוּוּ מִמֶּנּוּ, אֶלָּא שֶׁלֹּא יִזְחַל וְלֹא יָעוּף עַד-אִם יִכָּנֵּס מֵחָדָשׁ אֶל גְּחוֹן-תּוֹלַעַת וּכְנַף-עוֹף. אָז יְהֵא יוֹדֵעַ מַה לַעֲשׂוֹת. נֶפֶשׁ חַיָּה הַנִּזּוֹנָה מִן הֶעָפָר, מְקַבֶּלֶת מִמֶּנּוּ אֶת גְּנוּזוֹתָיו כְּפִי יְכָלְתָּהּ. 
------------------
הֵמָּה מְתַנִּים שִׁבְרָם, וּמִן הָאֲגַם הִתְעַלָּה עָנָן שֵׁנִי, דּוֹמֶה לָרִאשׁוֹן בְּעֵינוֹ, וַיְהִי בְּרֵאשִׁיתוֹ כִּנְחִיל-דְּבוֹרִים אוֹ כְּסִיעַת אַוְזֵי-בָּר, וְעַד מְהֵרָה הִתְפַּשֵּׁט עַד כַּסּוֹתוֹ אֶת רַחֲבֵי הַשָּׁמָיִם. וַתָּשָׁב הָעֲלָטָה כַּאֲשֶׁר הָיָתָה. 
------------------
וַיִּהְיוּ הַדְּבָרִים אֲשֶׁר נִפְלְטוּ מִפִּיו אָז מִתּוֹךְ הַשְׁרָאַת-רוּחַ פִּתְאוֹמִית, לְקַו וּלְמָאוֹר לוֹ בְּאִגְרוֹתָיו אֲשֶׁר שָׁלַח אֶל קְהִלּוֹת הַקֹּדֶשׁ בְּכָל הַתְּפוּצוֹת.
------------------
וְאַתְּ מְזֻמֶּנֶת לְאַלְמָוֶת יַחַד עִם אֶרוֹס, אֲהוּבֵךְ-מְיֻעָדֵךְ".
לֹא הֵבִינָה פְּסִיכֵי אֶת כָּל אֲשֶׁר אָמַר לָהּ פַּאן, אֲבָל הִיא יָצְאָה מִלְּפָנָיו בְּנֶפֶשׁ מְחֻזָּקֶת.
פְּסִיכֵי מִתְמַכֶּרֶת שִׁפְחָה לְאַפְרוֹדִיטֵי 
וַיְהִי בְּטַיְּלָהּ בְּשָׂדֶה וּבְאָחוּ, וַתֵּרֶא עַל כַּר-דֶשֶׁא אֶת אַפְרוֹדִיטֵי הָאֵלָה, מְשַׂחֶקֶת וּמִשְׁתּוֹבֶבֶת עִם נִימְפוֹת נַעֲרוֹתֶיהָ.

------------------
עוֹד יָלְדָה הֶרָה אֶת אֵילֵיתִיָּה, וְלָה נִתַּן הַתַּפְקִיד לְפַקֵּחַ עַל צֵאת תִּינוֹקוֹת אֶל אֲוִיר-עוֹלָם, וּבַאֲשֶׁר יֵשׁ לֵדָה שָׁם הִיא; וְאֶת הֶבֵּי, סֵמֶל נְעוּרֵי-נֶצַח, הִיא אֲשֶׁר בּרְבוֹת-הַיָּמִים הָיְתָה אִשָּׁה לַגִּבּוֹר הֶרַקְלֶס, אַחֲרֵי הִתְעַלּוֹתוֹ לִהְיוֹת אֵל שׁוֹכֵן-אוֹלִיְמפּוֹס.

------------------
וַתַּפְקֵד הַמַּלְכָּה בִּידֵי הָאִשָּׁה הַזָּרָה אֶת בְּנָהּ הַקָּטָן, אֶת דֵּימוֹפוֹאוֹן, וַתֹּאמַר: "שְׂכָרֵךְ יִהְיֶה הַרְבֵּה מְאֹד אִם תְּגַדְּלִי אֶת הַיֶּלֶד עַד לִימֵי-עֲלוּמָיו בְּטוֹבָה".
וַתַּעַן הָאֵלָה: "אֵינֶנִּי נִבְעֶרֶת מֵהִלְכוֹת-גִּדּוּל, וּקְסָמִים יֵשׁ בְּיָדִי לִשְׁמוֹר יַלְדֵי-טִפּוּחַי מִכָּל רָע".

------------------
וּבְאוֹתוֹ הַזְּמַן עַצְמוֹ, בַּיָּמִים הָרְחוֹקִים וְהַכַּבִּירִים הָהֵם, חַי יָגוּאָר רַב-גְּוָנִים, וְאַף הוּא גָר עַל גְּדוֹת נְהַר-אֲמָזּוֹן הַנִּרְפָּשׁ, וּמַאֲכָלוֹ – כָּל אֲשֶׁר יָכֹל לָצוּד. אִם לֹא הִצְלִיחַ לָצוּד צְבִי אוֹ קוֹף, הָיָה אוֹכֵל צְפַרְדְּעִים וְחַרְגּוֹלִים, וְאִם לֹא יָכֹל לָצוּד צְפַרְדְּעִים וְחַרְגּוֹלִים, הָלַךְ אֵצֶל אִמָּא-יָגוּאָר שֶׁלּוֹ, וְהִיא לִמְּדַתְהוּ כֵּיצַד אוֹכְלִים קִפּוֹדִים וְצַבִּים. 

------------------
שֶׁלִי בָּכָה. עַל רְצוּעַת-חוֹל אֵצֶל הַיָּם הָאִיטַלְקִי שָׁכַב נֶגֶד הַחַמָּה הַבְּהִירָה, כְּמַלְאָךְ שְׁבוּר-כְּנָפַיִם וְנִדָּח, וַיֵּבְךְ. 
------------------
נִצְנֵץ לְפָנָיו: “אֶעֱשֶׂה קְדֵרָה עֲנָקִית, הֲפוּכָה, וְאוּכַל לָדוּר בָּהּ בְּקִרְבַת נַחַל וּשְׂדֵה-דֻמְדְּמָנִיּוֹת, וְלֹא אֶצְטָרֵךְ לְטַפֵּס אֶל מְעָרָה שֶׁבָּהָר, הַרְחֵק מִמֵּימַי וְלַחְמִי”.
הַגֶּשֶׁם הוּא פֶּרֶק עִקָּרִי בְּמַחֲזוֹר-הַ“דָּם” אֲשֶׁר לְכַדּוּר-הָאָרֶץ וְעֵדוּת לְאוֹרְגַנִּיוּתוֹ. פְּתוּחִים הַיַּמִּים, וְהַנְּהָרוֹת הַהוֹלְכִים אֲלֵיהֶם, לָאֲוִיר וְלַשֶּׁמֶשׁ, וְהֵם עוֹלִים בְּאֵדִים בִּלְתִּי-פּוֹסְקִים, אֶחָד הַלָּלוּ נִרְאִים וְאֶחָד אֵינָם נִרְאִים. 
------------------
וְלֶטוֹ, בַּיּוֹם הָעֲשִׂירִי לְצִירֶיהָ, אַךְ דָּרְכָה כַּף-רֶגֶל אֵילֵיתֶיָּה עַל הָאִי, יָלוֹד יָלָדָה: הִיא לָפְתָה בּכֹחַ אֶת שְׁנֵי הַדְּקָלִים אֲשֶׁר בָּאִי בְּיָדֶיהָ, וַתִּפְלֹט בַּת; וְהַבַּת חֲגוּרָה קֶשֶׁת-כֶּסֶף, וְאַשְׁפַּת חִצֵּי-כֶסֶף בְּצִדָּהּ: הִיא אֲשֶׁר קֹרְאָה אַרְטֶמִיס, הָאֵלָה גִּבּוֹרַת-הַצָּיִּד.
וּשְׁנֵי הַדְּקָלִים הָיוּ לְכֶסֶף טָהוֹר.
וְעוֹד לֶטוֹ כּוֹאֶבֶת, כִּי וָלָד שֵׁנִי בְּבִטְנָהּ.
אַרְטֶמִיס מְמִיתָה אֶת הַדְּרָקוֹנִית דֶלְפִינֵי 

------------------
– טִפֵּשׁ, – אָמְרָה טָפִי, וְרָקְעָה בְּרַגְלָהּ, כִּי רָאֲתָה דְגֵי-שִׁבּוּט גְּדוֹלִים, רָצִים וְעוֹלִים בַּנָּהָר, בָּהּ בְּשָׁעָה שֶּׁאֵין אַבָּא שֶׁלָּהּ יָכוֹל לְהִשְׁתַּמֵּשׁ בַּחֲנִיתוֹ.
– אֶל תַּטְרִידִי אֲנָשִׁים בּוֹגְרִים, – אָמַר טֶגּוּמֵי, וְהוּא הָיָה כָּל-כַּךְ עָסוּק בְּתִקּוּן חֲנִיתוֹ עַד שֶׁלֹּא הֵסֵב אֶת פָּנָיו.
– אֲנִי לֹא מַטְרִידָה, – אָמְרָה טָפִי.
אֲנִי רַק רָצִיתִי שֶׁיַּעֲשֶׂה מַה שֶּׁרָצִיתִי, וְהוּא לֹא מֵבִין.
– אִם כֵּן אַל תַּטְרִידִי אוֹתִי.

------------------
קָפְצוּ לְצַד זֶה, נָפְלוּ בְיַד הַכּוּשִׁי, קָפְצוּ לְצַד זֶה, נָפְלוּ בְיַד הַנָּמֵר.
כֵּן הָיָה, הוֹ חֲבִיבַי וַאֲהוּבַי!
לְאַחַר עִדָּן וְעִדָּנִים (מְאֹד הָיוּ הַיְּצוּרִים מַאֲרִיכִים יָמִים בַּדּוֹרוֹת הָהֵם) לִמְדוּ לְהִתְרַחֵק מִכָּל דָּבָר הַדּוֹמֶה לְנָמֵר, לְכוּשִׁי וּלְאַט-לְאַט – הַגִּ’ירַף הִתְחִיל בְּכַךְ, כִּי רַגְלָיו הָיוּ אֲרֻכּוֹת מִשֶּׁל כֻּלָּם – יָצְאוּ אֶת הַוֶּלְדְּ הַגָּבֹהַּ.

------------------
הַפַּרְפָּר נִבְהַל כִּמְעַט כְּאִשְׁתּוֹ. וּשְׁלֹמֹה צָחַק כָּל-כָּךְ עַד שֶׁבְּקשִׁי יָכֹל לִפְתֹּחַ אֶת פִּיו וּלְהַגִּיד לַפַּרְפָּר: – שׁוּב וּרְקַע שׁוּב, אָח קָטָן. הָשֵׁב לִי אֶת אַרְמוֹנִי, הוֹ, הַגָּדוֹל בַּקּוֹסְמִים.
– כֵּן, הָשֵׁב לוֹ אֶת אַרְמוֹנוֹ, – אָמְרָה אֵשֶׁת הַפַּרְפָּר, וְהִיא עוֹדֶנָּה מִתְרוֹצֶצֶת כְּעָשׁ בְּתוֹךְ הַחֲשֵׁכָה. – הָשֵׁב לוֹ אֶת אַרְמוֹנוֹ, וְדַי לָנוּ בְּאֵלֶּה הַכְּשָׁפִים הַנּוֹרָאִים.

------------------
בַּיָּמִים הַקּדוּמִים וְהָרְחוֹקִים, הוֹ חֲבִיבַי וַאֲהוּבַי, לֹא הָיָה לוֹ לַפִּיל חָטְמוֹ הָאָרֹךְ. לֹא הָיָה לוֹ אֶלָּא חֹטֶם שְׁחַרְחַר וְנָפוּחַ, כְּגֹדֶל הַנַּעַל בְּעֶרֶךְ, וְהוּא יָכוֹל לַהֲנִיעוֹ הֵנָּה וָהֵנָּה, אַךְ לֹא יָכוֹל לְהָרִים וְלָשֵׂאת מַשָּׂא בוֹ. וְאוּלָם הָיֹה הָיָה פִּיל קָטָן, פִּיל בֶּן פִּילִים, שֶׁהָיָה סַקְרָנִי וּתְאֵב-דֵּעָה בִּמְאֹד מְאֹד, זֹאת אוֹמֶרֶת, שֶׁהָיָה שׁוֹאֵל שְׁאֵלוֹת וּמַקְשֶׁה קֻשְׁיוֹת עַד בְּלִי סוֹף. 
------------------
וַיֹּאמֶר בַּוַּיַּן: הַצַּיִד סִּגֵּל לְעַצְמוֹ נְקֻדּוֹת חֲדָשׁוֹת, וַעֲצָתִי לָךְ, הוֹ נָמֵר, הִיא שֶׁתְּסַגֵּל לְעַצְמְךָ נְקֻדּוֹת חֲדָשׁוֹת בַּהֶקְדֵּם הַיּוֹתֵר אֶפְשָׁרִי.
אָמַר הַכּוּשִׁי: כָּל זֶה טוֹב וִיפֵה, אֶלָּא שֶׁרְצוֹנִי לָדַעַת לְהֵיכָן הִגְרוּ הַחַיּוֹת הָאֶזְרָחִיּוֹת.
וַיֹּאמֶר בַּוַּיַּן: הַחַיּוֹת הָאֶזְרָחִיּוֹת הָלְכוּ אַחַר הַצְּמָחִים הָאֶזְרָחִיִּים כִּי עֵת-תַּהְפּוּכוֹת הִגִּיעָה, וַעֲצָתִי לָךְ, הוֹ כוּשִׁי, הִיא שֶׁתַּהֲפֹךְ גַּם אַתָּה בַּהֶקְדֵּם הַיּוֹתֵר אֶפְשָׁרִי.

------------------
אַךְ נָחָשׁ שָׁמַר עַל הַמַּעְיָן.
וַיֹּאמֶר לוֹ הַנָּחָשׁ: "לֹא אֶתֵּן לְךָ לִשְׁתּוֹת, עַד תִּתֵּן לִי אֵת אֲשֶׁר עַל גַּבֶּךָ".
וְהַחֲמוֹר יָבֵשׁ גְּרוֹנוֹ לְמָיִם.
וַיֹּאמַר: "קַח אֶת הֲשַּׂק אֲשֶׁר עַל גַּבִּי, וְתֵן לִי לִשְׁתּוֹת".
וַיְהִי שַׂק-הַנְּעוּרִים נַחֲלָה לַנָּחָשׁ, וְהוּא לְבַדּוֹ, כִּי יַזְקִין, יִפְשׁוֹט אֶת עוֹר-זִקְנָתוֹ וְשָׁב וְחִדֵּשׁ נְעוּרָיו.
אֲבָל יֶתֶר דָּרֵי-מַטָּה כִּי יַזְקִינוּ, לֹא יַצְעִירוּ עוֹד...

------------------
כָּאן נִכְנַס חָבֵר אֶחָד לְדִבְרֵי בְּרָכָה, וְאָמַר: “כָּךְ דַּרְכָּם שֶׁל הָעַרְבִים. לְעוֹלָם הֵם מִתְאוֹנְנִים: ‘מַאפִישׁ מַאסַארִי’ (אֵין כֶּסֶף)… וַהֲלֹא הָעַרְבִים שֶׁבְּכָאן יֵשׁ לָהֶם פָּרוֹת וְיֵשׁ לָהֶם נַחֲלָאוֹת, וּצְעִירֵיהֶם מָעֳסָקִים עַל-יְדֵי ‘סוֹלֵל-בּוֹנֶה’ בְּכָל הַסְּבִיבָה הַזֹּאת”.

------------------
וְאִם תְּנַסֶּה צִפּוֹר לְהַעֲלוֹת שִׁיר שֶׁלָהּ בְּצִנּוֹר שֶׁאֵינוֹ שֶׁלָהּ, תִהְיֶה גוֹרֶמֶת לְעִרְבּוּבְיָה וּפוֹגֶמֶת בְּמַקְהֵלַת-הָרְנָנִים כֻּלָהּ.
וּבְהִתְהַלֵּךְ הַקּוֹסֵם בְּהֵיכָלוֹ וּבְגַנּוֹ, יְלַמֵּד לַצִּפֳּרִים אֵיךְ תִּהְיֶינָה שָׁרוֹת וְאֵיךְ תֵּדַעְנָה לְהַכִּיר כָּל אַחַת אֶת הַצִּנּוֹר שֶׁלָהּ, שֶׁלֹא תַעֲשֶׂינָה עִרְבּוּבְיָה. 
------------------
“אַתָּה, שַׁחַק, אֵינְךָ בִּלְתִּי-אִם חֲדַר-דִּירָה רִאשׁוֹן לַנְּשָׁמָה. עַל כָּתְלֵי חַדְרָהּ זֶה וְעַל תִּקְרָתוֹ מְטַפְּסִים יְצִירֵי דִמְיוֹנָהּ הָרַךְ, כִּרְמָשִׂים חַלָּשִׁים בִּמְעָרָה מוּאֶרֶת גְּלִידֵי-טִפִּית. פְּרוֹזְדוֹר אַתָּה לַמָּוֶת, וְהוּא – שְׂמָחוֹת חֲדָשׁוֹת עִמּוֹ, לְעֻמָּתָן תִּכָּלַמְנָה יִפְעוֹתֶיךָ, וִיהִי זִכְרָן כִּבְרַק-כְּשָׁפִים מְעֻמְעָם, כְּצֵל חֲלוֹם-צָהֳרָיִם”. 
וְרוּחַ שְׁלִישִׁית קָרְאָה רְתֵת: 

------------------
קָחֵהוּ אִתְּךָ בְּצֵאתְךָ לָצוּד צַיִד.”
לְמָחֳרָת בַלַּיְלָה קָצְרָה הָאִשָּׁה עֵשֶׂב רַעֲנָן וְיָרוֹק, מְלוֹא זְרוֹעוֹתֶיהָ, מִנְאוֹת-הַדֶּשֶׁא אֲשֶׁר עַל פַּלְגֵי הַמַּיִם, וְיִבְּשָׁה אוֹתוֹ כְּנֶגֶד הָאֵשׁ, עַד שֶׁהָיָה רֵיחוֹ כְּרֵיחַ שַׁחַת אֲשֶׁר זֶה אַךְ נִקְצַר.
וְהִיא יָשְׁבָה בְּפִי הַמְּעָרָה, וְקָלְעָה רֶסֶן מֵעוֹר-סוּס.
אוֹתָהּ שָׁעָה הִבִּיטָה אֶל עֶצֶם-הַכָּתֵף שֶׁל הַכֶּבֶשׂ, אֶל הָעֶצֶם הַגְּדוֹלָה, הַשְּטוּחָה, הָרְחָבָה – וְעָשְׂתָה כִּשּׁוּף.

------------------
אָז נִגְלָה לָהּ אֶרוֹס בְּכָל יָפְיוֹ הָאֱלֹהִי; תַּלְתַּלָּיו – זִיו-זָהָב, לֹבֶן-לֶחְיוֹ מַסְמִיק מֵחֲלוֹם חַכְלִיל, וְעַל קְצוֹת-נוֹצוֹת כְּנָפָיו הַצַּחוֹת, הַטְּהוֹרוֹת מִכָּל-טֹהַר, אַרְגָּמָן וְאַדְמִימוֹת יְרַחֲפוּ, וְכָל גּוּפוֹ מַחֲמַדִּים; וּלְמַרְגְּלוֹתָיו כְּלֵי-מְלַאכְתּוֹ – קַשְׁתּוֹ וְאַשְׁפָּתוֹ-וְחִצָּיו.

------------------
הֶלְיוֹס מְגַלֶּה אֶת הַסּוֹד וַיֹּאמֶר הֶלְיוֹס: "הָדֶס, מֶלֶךְ-שְׁאוֹל, הוּא אֲשֶׁר פִּתָּה אֶת קוֹרֵי לָבוֹא אֶל מְקוֹם-אֲסוֹנָהּ עַל יְדֵי פֶּרַח-פְּלָאִים, וַיְבַקַּע אֶת פְּנֵי-הָאֲדָמָה, וַיָּבוֹא בְּסוּסָיו הַשְּׁחוֹרִים וַיַּחְטוֹף אוֹתָהּ לִהְיוֹת לוֹ לְמַלְכָּה בְּתַחְתִּיּוֹת; וּבִרְשׁוּת זֶאוּס הוֹרִיד אֶת הַנַּעֲרָה אֶל מַמְלַכְתּוֹ, כִּי בְּלֹא רְשׁוּת מֵעִם זֶאוּס אָבִיהָ, לֹא הָיָה מֵעֵז לַעֲשׂוֹת כֵּן".


------------------
וַיָּגֶּד לָהּ הֶרְמֶס אֶת הַתְּנַאי עַל פִּי זֶאוּס, אֲשֶׁר אִם טָעֲמָה הַנַּעֲרָה דְּבַר-אֹכֶל בְּמַמְלֶכֶת-הָדֶס, שׁוֹב תָּשׁוּב אֶל בַּעְלָה עִם הִתְחַדֵּשׁ הַלְּבָנָה.
וַיּוֹסֶף וַיֹּאמַר: "וְהִנֵּה עַד מִשְּׁאוֹל".
וַיַּחֲזֹר אַסְקַלָּפוֹס עַל עֵדוּתוֹ: "גַּנָּן אֲנִי לְהָדֶס, וְרָאִיתִי אֲנִי אֶת הַמַּלְכָּה הַצְּעִירָה קוֹטֶפֶת רִמּוֹן בְּפַרְדֵּס-טַרְטָרוֹס, וְאוֹכֶלֶת שִׁבְעָה מִגַּרְעִינָיו".

אַסְקַלָפוֹס נֶעֱנָש; וְדֵימֶטֶר עוֹמֶדֶת בִּמְרִי-רוּחָהּ 

------------------
הֵרִימָה הָאִשָּׁה עֶצֶם צְלוּיָה מִצְּלִי-הַכֶּבֶשׂ, זָרְקָה אוֹתָהּ אֶל כֶּלֶב-הַבָּר וְאָמְרָה: “יְצוּר פֶּרֶא מִיַּעֲרוֹת הַפְּרָאִים, טְעֶם נָא!” כֶּלֶב-הַבָּר גָּרַם אֶת הָעֶצֶם, וְהִיא עָרְבָה לְחִכּוֹ יוֹתֵר מִכָּל מַה שֶּׁאָכַל מִיָמָיו.
פָּתַח אֶת פִּיו וְאָמַר: “הוֹ אוֹיַבְתִּי וְאֵשֶׁת אוֹיְבִי, תְּנִי לִי עוֹד אֶחָת.”

------------------
מַה-לִּי בְּרָקִים, וּמַאְדִּים וְצֶדֶק עוֹדָם עוֹגְבִים עַל לְבָנָה בְּרֶבַע-פָּנֶיהָ הָאַחֲרוֹן, וְזֵרֵי-כּוֹכָבִים וּמְשֻׁלְּשֵׁי-כּוֹכָבִים, קַרְדֻּמֵּי-יַהֲלוֹם וּמַחְרְשׁוֹת-פִּטְדָה, סְדוּרִים בְּתַהֲלוּכָתָם אֶל הַיָּם, וּבָתֵּי-הָעִיר חוֹלְמִים חֲלוֹם כְּחַלְחַל תַּחַת אוֹרָם?
אַךְ לְמָחֳרַת-הַבֹּקֶר, גֶּשֶׁם מַמָּשׁ נִטְוֶה מִלְיוֹנֵי חוּטֵי-מַיִם, דְּלוּקֵי זְרִיחָה. נְחַשׁ-עָנָן מִמַּעַל יַקְדִּיר, וּבַמִּזְרָח מִתְנַפְנְפוֹת יְרִיעוֹת תְּפֻזּוֹת. – קֶשֶׁת! 
------------------
וַיְהִי בְּהַגִּיעַ עֵת הַיֶּלֶד הַשִּׁשִּׁי, זֶאוּס, לְהִוָּלֵד, חָשְׁבָה רֵיעָה, הָאֵם הָאֻמְלָלָה: "אֵיךְ אַצִּיל אֶת אַחֲרוֹן-יְלָדַי מִהְיוֹתוֹ בֶּלַע לְאָבִיו הַנּוֹרָא?" וַתַּעַשׂ בְּעָרְמָה.
כַּאֲשֶׁר גָּח הַיֶּלֶד מֵרַחְמָהּ (וְהִיא אָז בְּהַר-לִיקֵיאוֹן בְּאַרְקַדְיָה, אֲשֶׁר שָׁם אֵין שׁוּם יְצוּר מֵטִיל צֵל), מִיָּד הֶחְבִּיאַתְהוּ, וַתָּשֶׂם בִּמְקוֹמוֹ סֶלַע, וְעָטוֹף אֶת הַסֶּלַע בְּחִתּוּלֵי-תִינוֹק.
בָּא כְּרוֹנוֹס, וְחִישׁ בָּלַע אֶת הַסֶּלַע, וְלֹא יָדַע מַה בָּא אֶל קִרְבּוֹ.

------------------
"הִנֵּה אֲנִי מְסַקֵּל חֶלְקָה זוֹ. אֵין נַפְקָא-מִנָּהּ מַה יאֹמַר בֵּית-הַמִּשְׁפָּט. אֲפִילוּ אִם יָבוֹאוּ לְמָחֳרָת וִיגָרְשׁוּנִי מִזֶּה – עֲמָלִי שֶׁהוֹסַפְתִּי כַּאן, חֲתִיכוֹת-חַיִּים שֶׁנָּתַתִּי כַּאן, שֶׁלִּי הֵם לְעוֹלְמֵי-עַד. וּבְרוֹב הַיָּמִים יִמְצָאוּנִי עַל דֶּרֶךְ לֹא בִקַּשְׁתִּים, וְלֹא תֶחְסַר טִפָּה מֵהֶם.

------------------
"הָס! תְּהוֹם-יָהּ לוֹעֶגֶת לְהִתְרַבְרְבוּתֵךְ, מַחֲשָׁבָה בַּת-תְּחוּמִים! 
"הִנֵּה אֵגֶל-טַל בַּטְּלָלִים עַל עִשְּׂבֵי-הַחוֹל. הֲיָדַעַתְּ מָה עוֹלָמוֹת שׁוֹקְקִים בִּקְרָבָיו? מָה הִשְׁתַּלְשְׁלֻיּוֹת, מַה בְּרִיאוֹת וְחֻרְבָּנוֹת בְּאִי-סוֹפָיו הַזְּעִירִים? מַה נְּצָחִים מְקֻפָּלִים בְּאַחַד-רְטָטָיו הַחוֹלֵף בְּפָחוֹת מִכְּהֶרֶף-עָיִן? – 

------------------
אוֹרְבִים לָהּ לֹעוֹת תְּהוֹמִיִּים, וְיֵשׁ שֶׁהִיא צָרָה בִּמְאֹד-מְאֹד, וְאֵין חֲצִיצָה כָּלְשֶׁהִי בֵּינָהּ וּבֵין הַמָּוֶת הַפָּעוּר. וּבַעֲבוֹר הַמְּכוֹנִית, מוּעָפִים מִדַּחַף-גַּלְגִּלֶּיהָ אֲבָנִים מָחֳרָדוֹת-מֵרִבְצָן וְנִתּוּזֵי-מַיִם מִשְּׁלוּלִיּוֹת קְווּיוֹת, וְהֵם קוֹשְׁטִים תְּהוֹמָה.

------------------
עֲלִי אֶל רֹאשׁ כֵּף-הַסֶּלַע, וְעַל כַּנְפֵי-זֶפִירוֹס תִּדְאִי אֶל נַחֲלָתֵךְ, אֲשֶׁר לָךְ שָׁפָרָה.
חוּשִׁי-בוֹאִי, כִּי אוֹהֲבֵךְ מְחַכֶּה לָךְ".
וַתָּקָם הָאָחוֹת הַבְּכִירָה, כֻּלָּהּ מְפֹעֶמֶת-שָׂשׂוֹן, וַתָּרָץ אֶל גִּבְעַת-הַכֵּף – וַחֲלוֹם-הַמַּדּוּחִים כַּעֲנַן-זֹהַר נוֹסֵעַ לְפָנֶיהָ; וַתַּחְפֹּז וַתַּעַל אֶל פִּסְגַּת-הַכֵּף, וַתִּקְפֹּץ מַטָּה אֶל תְּהוֹם-הָאֲוִיר.
אַךְ הַפַּעַם לֹא הָיָה שָׁם זֶפִירוֹס, רוּחַ-מַעֲרָב, לְקַבֵּל אוֹתָהּ בִּכְנָפָיו וּלְהַדְאוֹתָהּ אֶל עֵמֶק-הַפְּלָאִים.

------------------
וּפַּאוּ-אַמָּה, מֵעֹמֶק הַתְּהוֹם, הֵשִׁיב אֹמֶר:
– פַּעַם בַּיּוֹם וּפַעַם בַּלַּיְלָה אֲנִי יוֹצֵא לְבַקֵּשׁ מְזוֹנוֹתַי. פַּעַם בַּיּוֹם וּפַעַם בַּלַּיְלָה אֲנִי חוֹזֵר אֶל מְקוֹמִי. הַנִּיחֵנִי לְנַפְשִׁי.
אָז אָמַר זְקַן-הָאַשָּׁפִים:

------------------
– עֲבָדַי וְאַנְשֵׁי מִשְׁמַעְתִּי – אָמַר שְׁלֹמֹה – אִם הָאָדוֹן שֶׁעַל אֶצְבָּעִי (כִּי שָׁם הָיָה הַפַּרְפָּר עַז-הַפָּנִים יוֹשֵׁב) יְהֵא רוֹקֵעַ בְּרַגְלוֹ הַשְּׂמָאלִית, תַּעֲשׂוּ כָּךְ, שֶׁאַרְמוֹנִי וְהַגַּנִּים הָאֵלֶּה יֵעָלְמוּ בְקוֹלוֹת וּבְרָקִים. כְּרָקְעוֹ שֵׁנִית, תָּשִׁיבוּ אוֹתָם בִּזְהִירוּת לִמְקוֹמָם.
– וְעַכְשָׁו, אָח קָטָן, – אָמַר, – שׁוּב אֶל אִשְׁתְּךָ, וּרְקַע כְּכָל אַוַּת-נַפְשֶׁךָ.

------------------
וְהַפַּרְפָּר, כֻּלּוֹ מְחֻמָּם וּמִתְנַפֵּחַ, סַב וְעָף בַּחֲזָרָה אֶל צֵל עֵץ-הַכֹּפֶר, וַיֹּאמֶר אֶל שְׁלֹמֹה: – רְצוֹנָהּ שֶׁאֶרְקַע! הִיא רוֹצָה לִרְאוֹת מַה יִּהְיֶה, הוֹ שְׁלֹמֹה בֶן דָּוִד! אַתָּה יוֹדֵעַ, כִּי אֵינֶנִּי יָכֹל לַעֲשׂוֹת מְאוּמָה, וְהִיא לְעוֹלָם לֹא תַאֲמִין עוֹד אַף דָּבָר אֶחָד מִדְּבָרַי. מֵהַיּוֹם וָהָלְאָה לָעֹג תִּלְעַג לִי עַד סוֹף יָמַי.

------------------
אָכֵן כָּךְ הָיָה עוֹשֶׂה! וְהָיָה שָׁם גַּם כּוּשִׁי וְלוֹ קֶשֶׁת וְחִצִּים (וּבַיָּמִים הָהֵם הָיָה זֶה אָדָם שֶׁכֻּלּוֹ אֲפַרְפַּר-שְׁחַמְחַם-צְהַבְהַב), וְהוּא שָׁכַן יַחַד עִם הַנָּמֵר בוֶּלְדְּ הַגָּבֹהַּ.
וְהָיוּ שְׁנֵיהֶם יוֹצְאִים יַחְדָּו לָצוּד צַיִד – הַכּוּשִׁי בְּקַשְׁתּוֹ וְחִצָּיו, וְהַנָּמֵר אַךְ וְרַק בְּשִׁנָּיו וְצִפָּרְנָיו – עַד שֶׁלֹּא יָדְעוּ הַגִּ’ירַף וְהָאִילַנְדְּ וְהַקּוּדוּ וְהַקַּוַּגָּה וְכָל הַשְּׁאָר לְאֵיזֶה צַד יִקְפֹּצוּ.

------------------
וַיְסַפֵּר עַל הַהִיפֶּרְבּוֹרִיאַנִּים, עַם יוֹשֵׁב מֵעֵבֶר לִמְעוֹן בּוֹרִיאַס, רוּחַ-הַצָּפוֹן: אֶת אַפּוֹלוֹן יַעֲבֹדוּ, וְהֵם מְאֻשָּׁרִים, לֹא יֵדְעוּ יָגוֹן, מַחֲלָה וּמִלְחָמָה; וְעַל אִי, אֲשֶׁר שְׁנֵי נְהָרוֹת זוֹרְמִים בּוֹ, וְהָאוֹכֵל מִפְּרִי הָעֵץ הַגָּדֵל עַל הַנָּהָר הָאֶחָד, מְהֵרָה הוּא מַזְקִין מִצְטַמֵּק וְכָלֶה וָמֵת – וְהָאוֹכֵל מִפְּרִי הָעֵץ הַגָּדֵל עַל הַנָּהָר הַשֵּׁנִי מְחַדֵּשׁ נְעוּרָיו: גַּם כִּי זָקֵן מְאֹד-מְאֹד, חִישׁ הוּא נַעֲשֶׂה כְּבֶן אַרְבָּעִים, וְאַחֲרֵי-כֵן כְּבֶן
------------------
“אֵיךְ תַּעֲלִי בְּדַעְתֵּךְ דָּבָר אֲשֶׁר כָּזֶה, וְכֻלָּם אַהֲבַת-הַלְּאֹם תְּפַעֲמֵם? עוֹשִׂים הַסּוֹפְרִים, וְכֵן כָּל הָאֳמָנִים, מִתּוֹךְ רֶגֶשׁ שֶׁל שֻׁתָּפוּת בַּעֲבוֹדָה קְדוֹשָׁה.
יִשְׂמַח אִישׁ עַל נִצְחוֹן-חֲבֵרוֹ בִּיצִירָה כְּעַל שֶׁלּוֹ, וְיִצְטַעֵר עַל כִּשְׁלוֹן-חֲבֵרוֹ כְּעַל שֶׁלּוֹ.
אִישׁ אֶת יְדֵי אָחִיו יְחַזֵּק בַּעֲבוֹדָה.

------------------
וּכְמוֹ שֶׁלְּפָנִים, סֵפֶר שֶׁנָּפַל הָיוּ מְרִימִים אוֹתוֹ בִּנְשִׁיקָה, כֵּן עַתָּה מְחֻנָּךְ הַצִּבּוּר מִיַּלְדוּת לְכַבֵּד סֵפֶר וּלְשָׁמְרוֹ, שֶׁלֹּא יִתְלַכְלֵךְ וְלֹא יִתְמַעֵךְ בְּשִׁמּוּשׁוֹ וְלֹא יִתְקַמְּטוּ דַפָּיו אוֹ יִנְשְׁרוּ, – כִּי עָשׂוּי הוּא לְהַחְכִּים אֶת הָרַבִּים.
בַּסִּפְרִיּוֹת – סְפָרִים גַּם בְּעִבְרִית וְגַם בִּשְׁאָר לְשׁוֹנוֹת.

------------------
אֲבָל מַה-לִּי כָּל אֵלֶּה בְּאֵין עִמָּדִי מַלְכָּה-אֵלָה אֲשֶׁר תִּשְׂבַּע עֹנֶג מֵהֶם?"
זֶאוּס, הַמֵּבִין דָּבָר מִתּוֹךְ דָּבָר, שְׁאֵלָהוּ: "בְּמִי נָתַתָּ עַיִן, וְאֵלֶיהָ תְּשׁוּקָתְךָ, כִּי בָאתָ לִפְנֵי כִּסְאִי לְתַנּוֹת אֶת לִבֶּךָ?" וַיַּעַן הָדֶס: "תְּשׁוּקָתִי אֶל בִּתְּךָ, יוֹצֵאת חֲלָצֶיךָ, יְלוּדַת רֶחֶם דֵּימֶטֶר, אֵלַת-הַדָּגָן; זוֹ אֲשֶׁר קוֹרֵי, הַנַּעֲרָה, תִּקָּרֵא: אוֹתָהּ אִוִּיתִי לִי לְאִשָּׁה".
שָׁתַק זֶאוּס; לֹא אָמַר "כֵּן" וְלֹא אָמַר "לֹא".

------------------
 אַפּוֹלוֹן, אַרְטֶמִיס, אָרֶס וְהֶרְמֶס, וְזֶאוּס אַדִּיר מִכֻּלָּם – לָבְשׁוּ מוֹרָא-הוֹד; אַתֵּינֵי בַּתְּמוּנָה הִתְנוֹצְצָה בְּקוֹבַע וְשִׁרְיוֹן; זְקַן-פּוֹסֵידוֹן הַלָּבָן גָּלַשׁ וְהִסְתַּלְסֵל כְּקֶצֶף-מִשְׁבָּרִים, וְהָאַבִּיר הַשָּׁחוֹר, מַתְּנַת אֵל-הַיָּם לִבְנֵי-אָדָם, נִרְאָה כְּאֶחָד אֲשֶׁר פָּרַשׁ מֵהֲמוֹנֵי-הֲמוֹנֵי סוּסֵי-פוֹסֵידוֹן לִבְנֵי-הָרַעְמָה הַנּוֹהֲרִים מִן הָאֹפֶק אֶל חוֹף-הַיָּבָּשָׁה, וּבְקִרְבַת-הַחוֹף הֵם מִתְנַפְּצִים בְּזִרְמֵי-חָלָב וּבוּעוֹת-עַנְבָּר
------------------
בְּעַד זְרִיעַת הַתַּפּוּחִים, וַאֲפִלּוּ עֲשָׂאָהּ בִּמְקוֹם יִשּׁוּב וְלֹא בְּיַעַר פֶּרֶא, לֹא הָיָה נוֹטֵל שׁוּם שָׂכָר. רַק יֵשׁ אֲשֶׁר הָיָה לוֹקֵחַ שְׁתִילִים לְהַעֲבִירָם בְּעוֹדָם עָרְלָה אֶל מִשְׁפָּחָה חֲדָשָׁה הַמִּתְיַשֶּׁבֶת בְּאַחֲרִית הַסְּפָר.

------------------
אַרְמוֹן פְּלָאִים, וְהוּא לָהּ לְמָעוֹן וְדֶלֶת-הָאַרְמוֹן נִפְתְּחָה לִקְרָאתָהּ, וַתִּכָּנֵס פְּנִימָה.
וְהִנֵּה לְעֵינֶיהָ אוּלָם אֲשֶׁר תִּקְרָתוֹ – פִּתּוּחֵי שֵׁן וְעֵץ-אַלְגֹּם, וְעַמּוּדֵי-זָהָב תּוֹמְכִים אוֹתָהּ; רִקּוּעֵי-כֶסֶף מְצַפִּים אֶת הַכְּתָלִים, וּבַכֶּסֶף – תַּבְלִיטִים וַחֲקִיקוֹת מִדְּמֻיּוֹת כָּל חַיָּה וְצִפּוֹר וָרֶמֶשׂ; וְהָרִצְפָה – מַעֲשֵה-תַשְׁבֵּץ שֶׁל אַבְנֵי-יְקָר, מִתְנוֹצְצוֹת בְּגוֹנֵיהֶן, וְהֵן מִצְטָרְפוֹת לִתְמוּנוֹת מִתְּמוּנוֹת שׁוֹנוֹת.

------------------
נִכְנַסְנוּ אֶחָד-אֶחָד אֶל אַכְסַנְיָה מַשְׁמִימָה בֵּין שָׂדוֹת. אֲנִי עַל סַף הַדֶּלֶת, וּמִשְׁקָפַי הֶהְבִּילוּ מֵחֹם, וְשִׁפְשַׁפְתִּים עַד הִטָּהֲרָם, וְהָיוּ שׁוּב עַל עֵינָי. הָיוּ יָדַי דְּבִיקוֹת מֵאִי-שֵׁנָה וַעֲיֵפוּת; וּבַחֲדַר-הָרַחְצָה מִלֵּאתִין מַיִם, וְזָרַקְתִּי הַמַּיִם – שְׁפָךְ! – עַל פָּנַי וְעַל מִשְׁקָפַי יַחַד, כִּי שָׁכַחְתִּי לַחֲזוֹר וּלְהָסִיר הַמִּשְׁקָפַיִם. כְּדֵי שְׁנִיָּה עָמַדְתִּי נָבוֹךְ. 
------------------
אָכֵן, רַק הִיא יוֹדַעַת אֶת סוֹד הַמֵּרוּק בַּסַּם הַזֶּה מִבְּלִי הִנָּזֵק.
וּדְעִי: אַפְרוֹדִיטֵי אִמִּי נֶהְפַּךְ לִבָּהּ לְטוֹבָה אֵלָיִךְ".
וַיַּךְ אֶרוֹס בִּכְנָפָיו בָּאֲוִיר, וַיִּשָּׂא אֶת פְּסִיכֵי בִּזְרוֹעוֹתָיו אֶל מְרוֹמֵי-אוֹלִימְפּוֹס.
בִּרְכַּת אַפְרוֹדִיטֵה לִפְסִיכֵי וְאֶרוֹס 

------------------
יִבָּקַע מִצְחֲךָ, יֵצֵא הָרַעְיוֹן הַחוּצָה, וְיִרְוַח לָךְ".
וַיִּתְחַנֵּן זֶאוּס לִפְנֵי פְּרוֹמֶתֵּיאוֹס: "קַח-נָא אַתָּה גַרְזֶן, פַּלַּח וּבְקַע אֶת מִצְחִי, כִּי גָדַל מַכְאוֹבִי מִסְּבוֹל".
וַיַּעַש לוֹ פְּרוֹמֶתֵּיאוֹס כַּאֲשֶׁר בִּקֵּשׁ.
הָאֵלָה בַּת קָדְקֳדוֹ 
אַךְ נִבְקַע מֵצַח-זֶאוּס, וְהִנֵּה קָפְצָה מִתּוֹךְ רֹאשׁוֹ אֵלָה-בְּתוּלָה, לְבוּשַׁת שִׁרְיוֹן-זָהָב, וַתָּרַע תְּרוּעָה גְדוֹלָה אֲשֶׁר הֶחֱרִידָה שָׁמַיִם וְאֶרֶץ וָיָם, וְיָדָהּ נוֹפֶפֶת בְּרֹמַח-כָּסֶף.

------------------
– סוֹמֵר-דּוֹקֵר – אָמַר הַצָּב אַחֲרֵי פַּת-שַׁחֲרִית – אֲנִי אֵינֶנִּי מַה שֶּׁהָיִיתִי תְּמוֹל-שִׁלְשׁוֹם; אַךְ סְבוּרַנִי שֶׁעֲדַיִן אֲנִי מְסֻגָּל לְבַדֵּחַ אֶת דַּעְתּוֹ שֶׁל הַיָּגוּאָר רַב-הַגְּוָנִים. 
– זֶהוּ בְּדִיּוּק מַה שֶּׁחָשַׁבְתִּי אֲנִי בְּאֵלֶּה הָרְגָעִים. לְדַעְתִּי קַשְׂקַשִּׂים עֲדִיפִים פִּי-כַּמָּה עַל עֳקָצִים; שֶׁלֹּא לְדַבֵּר עַל הַיְּכֹלֶת לִשְׂחוֹת בְּמַיִם. הוֹי, מַה תִּגְדַּל הַפְתָעָתוֹ שֶׁל הַיָּגוּאָר רַב-הַגְּוָנִים! הָבָה, נֵלֵךְ, נְחַפְּשֵׂהוּ עַד שֶׁנִּמְצָאֵהוּ. 

------------------
כִּמְעַט יַדְבִּיקֶנָּה, וְהִיא הִתְהַפְּכָה לְסֶלַע וַתִּפֹּל אֶל הַיָּם וַתִּצְלֹל בְּמַעֲמַקָּיו.
וַאֲחוֹת-אַסְטְרִיָּה, לֶטוֹ, אֲשֶׁר הֲלִיכוֹתֶיהָ דְּבַשׁ וָנֹעַם, לֹא הִתְנַכְּרָה אֶל זֶאוּס כַּאֲשֶׁר חָזַר אַחֲרֶיהָ.
וְזֶאוּס, הַשַּׁלִּיט בָּאֵלִים, פָּחֹד פָּחַד מֵאִשְׁתּוֹ הֶרָה, גְּבֶרֶת-אוֹלִימְפּוֹס, וּמִקִּנְאָתָהּ.
עַל-כֵּן בִּפְגִישׁוֹתָיו אֶת לֶטוֹ, הִתְגַּלְגְּלוּ שְׁנֵיהֶם בִּדְמוּת זוּג שַׂלְוִים, זָכָר וּנְקֵבָה.
וַתַּהַר לֶטוֹ.

------------------
וּבְכָל מְקוֹם-בּוֹאוֹ הִתְלַקְּטוּ אֵלָיו סַטִּירִים, רֶגֶל-תַּיִשׁ רַגְלָם, סִילֶנִים בְּנֵי עַם-סִילֶנוֹס, רַעְמָה וּפַרְסָה לָהֶם כַּסּוּס, נִימְפוֹת וּדְרִיאַדּוֹת, וּבָנִים וּבָנוֹת מִצֶּאֱצָאֵי אָדָם, אֲשֶׁר נִצְמְדוּ לְעִקְּבוֹת-דִּיאוֹנִיסוֹס.

------------------
– טָפִי יַקִּירָה, אֲנִי יָרֵא כִּי כִּמְעַט וַאֲנַחְנוּ בְצָרָה, – אָמַר אַבָּא שֶׁלָּהּ, וְשָׂם אֶת זְרוֹעוֹ מִסָּבִיב לָהּ; אָז חָדְלָה מִדְּאוֹג.
– בָּאֲרִי! בָּאֲרִי! בָּאֲרִי! – אָמַר רֹאשׁ-הָאַלּוּפִים אֲשֶׁר לְשֵׁבֶט טֶגּוּמֵי, בְּקָפְצוּ עַל רֶגֶל אֶחָת.
– חָפַצְתִּי שֶׁהָאִישׁ הַזָּר יָבִיא אֶת חֲנִיתוֹ שֶׁל אַבָּא, עַל כֵּן צִיַּרְתִּי אוֹתָהּ.
לֹא הָיוּ הַרְבֵּה חֲנִיתוֹת.
הָיְתָה רַק חֲנִית אֶחָת.
אֲנִי צִיַּרְתִּי אוֹתָהּ שָׁלֹשׁ פְּעָמִים לְשֵׁם בִּטָּחוֹן.

------------------
וּטְרִיפְּטוֹלֶמוֹס, בְּכוֹר בֵּית-הַמֶּלֶךְ, הַמְּמֻנֶּה עַל הַבָּקָר, אַף הוּא הִכִּיר בְּחִין-מַעֲלַת הָאִשָּׁה הַזָּרָה; וּבִרְאוֹתוֹ כִּי אֵין רוּחַ-עַצְבוּת סָרָה מֵעָלֶיהָ, נָתַן דַּעְתּוֹ לְהַנּוֹתָהּ בַּעֲלִילוֹת אֲשֶׁר קָרוּ אוֹתוֹ וְאֶת אֶחָיו, רוֹעֵה-הַצֹּאן וְרוֹעֵה הַחֲזִירִים, בַּשָּׂדֶה, וַיְסַפֵּר לָהּ עַל תִּגְרוֹת-יָד עִם גּוֹנְבֵי-בְּהֵמוֹת, וְעַל קְרָבוֹת עִם לַהֲקוֹת-זְאֵבִים, וְעַל נְדוּדִים לְבַקֵּשׁ מִרְעֶה בַּמֶּרְחַקִּים בִּשְׁנַת חֲרוֹב דִּשְׁאֵי-הָאָרֶץ בְּשָׁרָב מְמֻשָּׁךְ.

------------------
כְּשֶׁאַתֶּם בָּאִים אֶל חוֹף-הַיָּם, יְכוֹלִים אַתֶּם לִרְאוֹת כֵּיצַד כָּל הַתִּינוֹקוֹת שֶׁל פַּאוּ-אַמָּה מְקִימִים לְעַצְמָם פּוּסַט-טַאסֶקִים זְעִירִים תַּחַת כָּל אֶבֶן וְכָל קְבוּצַת-אַצּוֹת עַל חוֹלוֹת-הַחוֹף, אַתֶּם יְכוֹלִים לִרְאוֹתָם כְּשֶׁהֵם מְנַעַנְעִים בְּמִּסְפָּרִים הַקְּטַנִּים שֶׁלָּהֶם; וּבְאֵלּוּ מְקוֹמוֹת שֶׁבָּעוֹלָם הֵם חַיִּים בְּפֹעַל עַל הַיַּבָּשָׁה וּמְטַפְּסִים וְעוֹלִים בִּדְקָלִים וְאוֹכְלִים אֱגוֹזֵי-קוֹקוּס, בְּדִיּוּק כְּפִי שֶׁהִבְטִיחָהּ הַבַּת הַצְּעִירָה. 
------------------
עַכְשָׁו, מִשֶּׁנִּדַּלְדֵּל מִסְפָּרָם עַד שֶׁיֵּשׁ לְחַפְּשָׂם רַק בְּאַגְמֵי-יַעַר בּוֹדְדִים, וְזִמְזוּם-אֲוִירוֹנִים אוֹמֵר לָרֶשֶׁת קוֹל מַשַּׁק כַּנְפֵיהֶם, וְתַחַת תְּרוּעַת-חֲצוֹצְרָה שֶׁלָּהֶם תִּמְשֹׁכְנָה קַרְנֵי מְכוֹנִיּוֹת בְּכָל הַדְּרָכִים, לֹא נִשְׁאַר שְׁמָם אֶלָּא כִּנּוּי לְצִי שֶׁל אוֹטוֹבּוּסִים גְּדוֹלִים וַאֲפֹרִים גַּסֵּי אוֹפַן, הַמּוֹלִיכִים וּמְבִיאִים מֵהַרִיסְבּוּרְגְּ, פֶּנְסִילְוֵינְיָה וְעַד בּוֹפַלוֹ עַל חוֹף אֲגַם-אִירִי; וּמֵהֶם מַעֲרִיקִים לְיִשּׁוּבִים צְדָדִיִּים,
------------------
– שְׁלֹמֹה שָׁמַע בְּשִׁבְתּוֹ תַּחַת עֵץ-הַכֹּפֶר, אֶת כָּל הַדְּבָרִים הָאֵלֶּה, וְהוּא צָחַק כַּאֲשֶׁר לֹא צָחַק מֵעוֹדוֹ. הוּא שָׁכַח אֶת עִנְיַן מַלְכוֹתָיו; שָׁכַח אֶת עִנְיַן הַחַיָּה אֲשֶׁר יָצְאָה מִן הַיָּם; הוּא צָחַק צְחוֹק-גִּיל, וּבַלְקִיס, מֵעֵבֶר לָעֵץ, חִיְּכָה עַל כִּי אֲהוּב-לִבָּה כָּל-כַּךְ שָׂמֵחַ.

------------------
הָאִינְדְּיָנִים הַמַּתְקִיפִים נִבְהֲלוּ וְנָסוּ.
עִם הִכּוֹן הַשָּׁלוֹם בָּאָרֶץ, שָׁב יוֹנָתָן אֶל זְרִיעַת תַּפּוּחָיו. הוּא מֵת בִּשְׁנַת 1830 עַל יַד פּוֹרְט וֵין, אִינְדְּיָנָה.
נִשְׁמָתוֹ בַּנִּצָּנִים

------------------
זֶאוֹס אוֹהֵב שְׁתֵּי אֲחָיוֹת; הָאַחַת, אַסְטְרִיָּה, מִתְחַמֶּקֶת מִמֶּנּוּ, וְהַשְּׁנִיָּה, לֶטוֹ, נִשְׁמַעַת לוֹ אָז יֵט זֶאוּס אֶת חִשְׁקוֹ אֶל שְׁתֵּי אֲחָיוֹת, בְּנוֹת הַטִּיטָן קוֹיוֹס (כּדַּוּר-הַשָּׁמַיִם); וְשֵׁם אֵשֶׁת קוֹיוֹס – פוֹיְבֵּי (טֹהַר).
וְאַחַת הָאֲחָיוֹת, אַסְטְרִיָּה (כּוֹכָבִית), בָּרְחָה מִפְּנֵי זֶאוּס.
וַיְהִי כִּי רָדַף אַחֲרֶיהָ הָאֵל וְלֹא חָדַל, וַתְּהַפֵּךְ אֶת עַצְמָהּ לִדְמוּת תַּרְנְגֹלֶת.
מִיָּד לָבַשׁ זֶאוּס דְּמוּת-נֶשֶׁר, וַיּוֹסֶף לִרְדּוֹף אַחֲרֶיהָ.

------------------
וַיַּרְא פְּרוֹמֶתֵּיאוֹס אֶת סֵבֶל בְּנֵי-הָאָדָם מֵרוּחַ קָרָה וּכְפוֹר, וְאֶת דְּבַר הֱיוֹת יַלְדֵיהֶם צַיִד לְדֹב וְנָמֵר וְּזְאֵב, וּבַהֲמוֹתֵיהֶם הֶפְקֵר לְכָל חַיַּת-טֶרֶף, וּבִידֵיהֶם אֵין נֶשֶׁק זוּלָתִי עֵץ וָאָבֶן.
וַיַּחְמֹל הַטִּיטָן עַל בְּנֵי-הָאָדָם, וַיִּגְמֹר אֹמֶר: "אֶעֶזְרֵם, גַּם כִּי אַעֲלֶה עָלַי אֶת חֲמַת זֶאוּס".


------------------
וּמְטַיְּלֵי-לַיְלָה יוֹדְעִים פְּלִיאוֹת מֵאֵלֶּה: – אֵיךְ יְשַׂחֵק בָּרָק עַל עֹרֶף עֲנָנָה, בְּעוֹד עַיִשׁ עוֹמֵד בְּטָהֳרוֹ; וְיֵשׁ שֶׁחֲצִי-רָקִיעַ עַל לְבָנָה צְעִירָה וְכוֹכָבִים שֶׁבּוֹ, נֶחְשָׂף לְעֻמְקוֹ, בְּשָׁעָה שֶׁחֲצִי-הָרָקִיעַ הַשֵּׁנִי נוֹתֵן זִרְמִיּוֹתָיו, וּמִתַּחְתָּיו הַחוֹלוֹת נַעֲשִׂים חֲרִיצִים מִתְנוֹצְצִים, מַעֲנִיּוֹת בּוֹרְקוֹת, וּבְקִיעִים נֶחְפָּרִים בְּצִדֵּי-גְבָעוֹת לְהַזְרִים עֲפָרָן אֶל תַּחְתִּיּוֹת.

------------------
מִבִּטְנוֹ וָמַטָּה הָיָה כֻּלּוֹ סְבַךְ שֶׁל פְּתָנִים עֲבֻתִּים, שְׁתֵּי זְרוֹעוֹתָיו הִתְפַּשְּׁטוּ מֵאָה פַּרְסָה לְכָאן וּלְכָאן, אֶצְבְּעוֹתָיו – נַחֲשֵׁי-אֵשׁ; כַּנְפֵי-אֹפֶל אַדִּירוֹת שֶׁלּוֹ הֶחְשִׁיכוּ אֶת שֶׁמֶשׁ-הַצָּהֳרַיִם, וּפִיו יוֹרֶה אֲבָנִים לוֹהֲטוֹת.
וְלוֹ אָחוֹת-תְּאוֹמָה, נוֹרָאָה כָּמוֹהוּ, אֲשֶׁר הָיְתָה לוֹ לְאִשָּׁה, אֶכִּידְנֵי שְׁמָהּ.
וַיְהִי כַּאֲשֶׁר הִשְׂתָּעֵר טִיפוֹן עַל אוֹלִימְפּוֹס, וַיָּנוּסוּ מִפָּנָיו הָאֵלִים וַיִּתְחַפְּשׂוּ כְּחַיּוֹת.

------------------
אַחֲרֵי הִנָּשְׂאָהּ לַמּוֹלֵךְ בְּאוֹלִימְפּוֹס נִקְבַּע שְׁמָהּ הֶרָה, אֲשֶׁר פֵּרוּשׁוֹ גְּבֶרֶת; וְהַמְּשׁוֹרְרִים יְכַנּוּהָ: בַּעֲלַת עֵינֵי-הַפָּרָה.
הָיְתָה הַקּוּקִיָּה לְצִפּוֹר-קֹדֶשׁ לְהֶרָה, וְהָהָר אֲשֶׁר בּוֹ הִדְבְּיק זֶאוּס אֶת הֶרָה הַבּוֹרַחַת, וְהָאֵל אָז בִּדְמוּת קוּקִיָּה, נִקְרָא הַר-הַקּוּקִיָּה; וְשֵׁם הָהָר לְפָנִים תּוֹרְנַכְּס.
הֶרָה מוֹאֶסֶת בִּבְנָהּ 
וַתַּהַר הֵרָה וַתֵּלֶד אֶת הֶפֵיסְטוֹס.

------------------
אַךְ תִּפְקַח הָעִיר עֵינֶיהָ, וְהִנֵּה הוא שָׁטוּחַ לְרַגְלֶיהָ מַרְבַד-כְּחוֹל חָדָשׁ, מְעֻגַּל שְׂפָתוֹ בָּאֹפֶק; מַעֲשֵׂה סַפִּיר וָמֶשִׁי, כִּכָּר רְחָבָה לְתַעֲבֹרֶת הָרוּחוֹת, מִקְוֶה לִשְׁמֵי-הַתְּכֵלֶת עַל אוֹרָם וְעַנְנֵיהֶם. וְהוּא מַטְבִּילָם בְּמַעְיְנוֹתָיו, מַעֲשִׁירָם בְּעָשְׁרוֹ, שׁוֹבְרָם לְקַוִּים יְרֻקִּים-יְרַקְרַקִּים, מְכַנְּסָם בִּשְׁלוּלִיּוֹת-אַרְגָּמָן, מְמוֹגְגָם בְּנַהֲרוֹת-סְגוֹל.

------------------
הַחֶבְרַיָּה פִּנְתָה לָהֶם אֶת הָרִצְפָּה. הִתְחִילוּ בַּחוּרִים מִשֶּׁלָּנוּ הוֹלְכִים בְּעִקְּבוֹת הַצְּעִירִים הָעַרְבִיִּים, לִלְמוֹד תְּנוּעוֹתֵיהֶם וּרְקִיעוֹתֵיהֶם אַגַּב חִקּוּי-לְמַעֲשֶׂה. קִבּוּצָאִית חֲלִילָנִית נִסְּתָה גַּם לִלְמוֹד אֶת הַנִּגּוּן. חִישׁ תָּפְסוּ אֶת הַתּוֹרָה הַזֹּאת וְאֶת מִקְצָבָהּ, וְנִשְׁתַּלְּבוּ כְּתֵפַיִם יְהוּדִיּוֹת עִם כְּתֵפַיִם עַרְבִיוֹת בְּרִקּוּד אֶחָד. נִצְטָרְפוּ גַם בַּחוּרוֹת אֶל הָרִקּוּד הָעַרְבִי – וַחֲזָקָה שֶׁזֶּה אֵינֶּנוּ לְפִי הַמָּסֹרֶת. 
------------------
הִיא אָמְרָה לוֹ, וְחָזְרָה וְאָמְרָה כַּמָּה וְכַמָּה פְּעָמִים, כְּשֶׁהִיא מְנַעֲנַעַת אֶת זְנָבָה בְּחֵן: 
– בְּנִי, כְּשֶׁאַתָּה מוֹצֵא קִפּוֹד סוֹמֵר-דּוֹקֵר, עָלֶיךָ לְהַשְׁלִיךְ אוֹתוֹ אֶל מַיִם, וְאָז יְיַשֵּׁר אֶת קִפּוּלָיו, וְאִם אַתָּה תּוֹפֵשׂ צָב, עָלֶיךָ לִרְדּוֹת אוֹתוֹ בְּכַף-רַגְלְךָ מִקְּלִפָּתוֹ. 
וּבְכֵן, הַכֹּל בְּסֵדֶר גָּמוּר, חֲבִיבַי וַאֲהוּבַי. 

------------------
קָרְאוּ לִפְרוֹמֶתֵּיאוּס, וַיַּעַשׂ פּרוֹמֶתֵּיאוֹס שָׁלוֹם בֵּינֵיהֶם, עַל פִּי הַחֲלֻקָּה הַזֹּאת: לְזֶאוּס – הַשְּׂרָרָה עַל מֶרְחֲבֵי-רָקִיעַ, עַנְנֵי-סוּפָה, וּבְרָקִים וּרְעָמִים; לְפוֹסֵידוֹן וְצֶאֱצָאָיו – הַיָּם וְכָל הַנְּהָרוֹת וּמִקְווֹת הַמָּים; לְהָדֶס – אֵירֶבּוֹס, טַרְטָרוֹס, וְכָל מְדוֹרֵי שְׁאוֹל-תַּחְתִּיּוֹת; וּפְנֵי-הָאֲדָמָה וְאוֹלִימְפּוֹס מְשֻׁתָּפִים לִשְׁלָשְׁתָּם.

------------------
פָּחֹד פָּחֲדָה מִשְׁפַּחַת מַיְמוֹן הַנּוֹדֶדֶת, כִּי נוֹדַע סוֹד יַהֲדוּתָהּ לָעֵדוֹת הַמֻּסְלִמִּיּוֹת, וְאִם יִכָּנְסוּ יַחַד אֶל עִיר אַחַת, יַכִּירוּ בָּהֶם וְיִמְסְרוּ אוֹתָם לַחֶרֶב.
עַל כֵּן נִתְפַּלְּגָה הַמִּשְׁפָּחָה עַד תַּעֲבוֹר בֶּהָלָה.
וְעַל הַנַּעַר מֹשֶׁה הֻטַּל לְהִכָּנִס לְבַדּוֹ אֶל הָעִיר אוֹגְדּוֹר הַיּוֹשֶׁבֶת עַל חוֹף אַפְרִיקָה הַצְּפוֹנִית-מַעֲרָבִית.
וּבָעִיר הַזֹּאת קְהִלָּה יְהוּדִית הַחוֹסָה בְצֵל הַחַלִּיף.

------------------
מִי יִתְלוֹצֵץ עַל הַגִּנָּה הַזְּעִירָה הַזֹּאת שֶׁרָאשֵׁי-יָרָק צָצִים מֵעֲרוּגוֹתֶיהָ? יוֹדַעַת כָּל בַּעֲלַת-בַּיִת בְּחוֹלוֹן אוֹ קִרְיַת-שָׁלוֹם, כִּי אֵין תּוּתֵי-שָׂדֶה מְתוּקִים מֵאֵלֶּה הַמַּאְדִּימִים בְּחֶלְקַת-חָצֵר הַמֻּשְׁקֵית בְּיָדָהּ שֶׁלָּהּ; כִּי אֵין בַּנַּנָּה מְרַוָּה מֵאוֹתָן הַנִּקְטָפוֹת מֵעֵץ, מַרְחִיב עָלָיו מִמַּעַל לִקְצֵה מִרְפֶּסֶת-בֵּיתָהּ.

------------------
וַיֵּלֶךְ אַפּוֹלוֹן בְּעִקְּבוֹת פַּרְסוֹת-הַפָּרוֹת הַהֲפוּכוֹת, וַיַּעֲבוֹר עַל פְּנֵי זָקֵן אֶחָד, עוֹדֵר בְּשָׂדֵהוּ, וַיֹּאמֶר אֶל הַזָּקֵן: "שָׁלוֹם לְךָ וְשָׁלוֹם לַעֲמָלֶךָ.
אֱמָר-נָא לִי, הַאִם בְּמִקְרֶה רָאִיתָ מִישֶׁהוּ מוֹלִיךְ פָּרוֹת, פְּנֵיהֶן אֲחוֹרַנִּית וְזַנְבוֹתֵיהֶן קָדִימָה?" וַיַּעַן הַזָּקֵן: "לֹא רָאִיתִי מְאוּמָה, לֹא שָׁמַעְתִּי מְאוּמָה".

------------------
וְצִיַּרְתִּי אֶת אִמָּא עוֹמֶדֶת בְּפִי הַמְּעָרָה וּמַסְבִּירָה לוֹ פָּנִים, כִּי בֶּאֱמֶת אִישׁ-זָר זֶה נֶחְמָד הוּא, וַאֲנִי סְבוּרָה שֶּׁאַתֶּם הָאֲנָשִׁים הַיּוֹתֵר טִפְּשִׁים בְּכָל הָעוֹלָם, – אָמְרָה טָפִי.
– אִישׁ-זָר נֶחְמָד זֶה, וְלָמָּה מִלֵּאתֶם אֶת שַׂעֲרוֹתָיו טִיט? רַחֲצוּהוּ!
עֵת רַבָּה לֹא דִבֵּר אִישׁ דָּבָר, עַד שֶׁעָמַד רֹאשׁ-הָאַלּוּפִים וְצָחָק.

------------------
“מַמְלֶכֶת הַצֶּדֶק אֵינֶנָּהּ בְּאֵיזֶה עָתִיד רָחוֹק, אוֹ בִשְׁמֵי-הַשָּׁמַיִם. קַיֶּמֶת הִיא פֹה עַל הָאָרֶץ, בְּעֶצֶם מַהֲלַךְ-הַטֶּבַע, בְּזוֹ צְמִיחַת הַצְּמָחִים, בְּזוֹ הֲפִיכַת רְגָבִים שָׁנָה-שָׁנָה לְבַעֲלֵי-חַיִּים שׁוֹנִים, בְּאֵלּוּ תְמוּרוֹת הַחַיִּים וְהַמַּחֲשָׁבָה אֲשֶׁר בְּמִין-הָאָדָם כֻּלּוֹ וּבְאִישׁ-אִישׁ מִבְּנֵי-הָאָדָם”.

------------------
– עֲדַיִן אֵינֶנִּי בּוֹחֵר – אָמַר פַּאוּ-אַמָּה – כִּי בִּהְיוֹתִי כָּל-כָּךְ רַכְרוּכִי, לֹא תּוֹעֵלְנָה לִי הַמַּתָּנוֹת הַלָּלוּ. הַחֲזֵר לִי אֶת קְלִפָּתִי, הוֹי זְקַן-הָאַשָּׁפִים, וְאָז אֲשַׂחֵק מִשְׂחָקְךָ.
אָמַר זְקַן-הָאַשָּׁפִים:

------------------
מָתַי? בְּשָׁעָה שֶּׁיָּדַעְתָּ אֵיפֹה לְהִסְתַּכֵּל.
הֵם שָׂבְעוּ רָב-עֹנֶג בְּצִלְלֵי הַיַּעַר שֶׁכֻּלָּם נְקֻדִּים-חֲבַרְבָּרִים, בָּהּ בְּשָׁעָה שֶׁהַנָּמֵר וְהַכּוּשִׁי רָצוּ עַל פְּנֵי הַוֶּלְדְּ הַגָּבֹהַּ מִבַּחוּץ.
תְּמֵהִים וּמִשְׁתָּאִים אָנָה הָלְכוּ סְעֻדּוֹת -שַׁחֲרִית וּסְעֻדּוֹת -צָהֳרָיִם וּסְעֻדּוֹת -מִנְחָה שֶׁלָּהֶם.
לִבְסוֹף נַעֲשׂוּ כָּל-כַּךְ רְעֵבִים עַד שֶׁאָכְלוּ עַכְבְּרָנִים וְחִפּוּשִׁיּוֹת וְאַרְנְבוֹת-הַסְּלָעִים.

------------------
כִּי אָמְנָם אָבָק רַב יֵשׁ בַּגָּן הַהוּא וּבִסְבִיבוֹתָיו, וְהַכָּל בְּחָכְמַת הַקּוֹסֵם נַעֲשֶׂה; שֶׁאִלּוּלֵא הָאָבָק, מֵהֵיכָן הָיוּ הַצְּמָחִים מִתְפַּרְנְסִים וְצוֹמְחִים? – וְהַכֹּחַ הַמֵּנִיעַ אֶת הַגַּלְגַלִּים הַשּׁוֹאֲבִים אֶת הַמַּיִם, גַּם הוּא מִמְּאוֹר פְּנֵי הַקּוֹסֵם, הַחוֹדֵר בְּעַד הַכְּתָלִים הַשְּׁקוּפִים, הַמְּגֻוָּנִים.
וְגַם בַּגָּן אֲשֶׁר מִסָּבִיב לַהֵיכָל, הִשְׁכִּין הַקּוֹסֵם צִפֳּרִים שׁוֹנוֹת, וְאַף הֵן מְצַפְצְפוֹת וּמְזַמְּרוֹת לַקּוֹסֵם שֶׁעָשָׂה אוֹתָן.

------------------
אִדְמִית עַל גְּבוּל לְבָנוֹן! אַךְ לְשֵׁמַע הַסִּמּוּן הַגֵּיאוֹגְרָפִי הַזֶּה, מִתְנַצְנְצִים בְּמַחֲשָׁבָה סְלָעִים לְבָנִים, מְשֻׂרְטְטֵי עוֹרְקִים אֲדַמְדַּמִּים, עֲרוּצֵי-תְהוֹם, הָרִים תְּלוּלִים וְגַבְנֻנֵּי-גְבָעוֹת וְהֵם טוֹעֲנֵי שְׁחָקִים, וְצַלְעוֹתֵיהֶם מְנֻקָּדוֹת אַרְזֵי-אֵל יְשִׁישִׁים, שֶׁשָּׂרְדוּ מִמַּתְּנוֹת חִירָם לִשְׁלֹמֹה, מִן הַיְּעָרוֹת אֲשֶׁר כֹּרְתוּ לְאַרְמוֹנוֹת וּלְהֵיכָל.

------------------
– שְׁטוּת! – אָמְרָה אִמָּא-יָגוּאָר – כָּל יְצוּר יֵשׁ לֹו שֵׁם הַיָּאֶה לֹו. וַאֲנִי הָיִיתִי מְכַנָּה אֶת הַלָּלוּ אַרְמַדִּיל, עַד שֶׁיִּוָּדַע לִי שְׁמָם הָאֲמִתִּי. וְהָיִיתִי מַנִּיחָה אוֹתָם לְנַפְשָׁם לְלֹא כָּל מַגָּע וְּללֹא כָּל מַשָּׂא אִתָּם. 

------------------
הוֹשִׁיט הַנַּעַר יָדוֹ אֶל דֶּלֶת-הַכְּלוּב לְסָגְרָהּ, – חָלְפָה מִתּוֹכוֹ בַת-הַזֹּהַר, וַתֵּדֶא בְעַד הָאֶשְׁנָב הַפָּתוּחַ הַשָּׁמַיְמָה, וְחוּט-כַּסְפָּהּ הָלַךְ וְקָצֵר, עַד נִבְלְעָה בְּלֵב-הַכּוֹכָב. וְהַכּוֹכָב סָגַר עָלֶיהָ, וְנָגַהּ לָבָן, גָּדוֹל וּמִסְתּוֹרִי כְּמִקֶּדֶם.

------------------
וְכָאן, בֵּין בְּאֵר-שֶׁבַע לְסִינַי, זְרוֹעוֹתָיו שֶׁל מֶרְחָב עָצוּם פְּתוּחוֹת לְקַבְּלָם בְּאַהֲבָה, אוֹתָם וּמִשְׁפְּחוֹתֵיהֶם וְהוֹנָם וּמִרְצָם, לְמַעַן תֵּת לָהֶם חַיִּים שֶׁל מַמָּשׁ, עֲרָכִים מְגֻלָּמִים, – תּוֹרָה וְתִפְאֶרֶת לֹא מִקַּתֶּדְרָה, לֹא מִדּוּכַן-מַטִּיפִים, כִּי-אִם מִיגִיעוֹת עֲמַל-בְּרֵאשִׁית, מִלַּהַט נִשְׁמַת-הָאֻמָּה.
וְנִגְלָה עָלַי הַסּוֹד שֶׁל מַתַּן-תּוֹרָה בַּמִּדְבָּר.

------------------
– “הִנֵּה, נִצָּן, הַנַּח אֶת מִשְקָפֶיךָ כָּאן, וְאֶת מְעִילְךָ פְּשׁוֹט וּתְלֵהוּ עַל הַוָּו הַזֶּה!” עָשִׂיתִי כִּדְבַר הַמְּדַבֵּר אֵלַי, וְרָאִיתִי כִּי הַנֶּהָג הוּא אֲשֶׁר בָּא לְעֶזְרָתִי בִּמְבוּכָתִי. יַחַס אַבְהִי זֶה אֵלַי מִצִּדּוֹ קָשַׁר אֵיזֶה קֶשֶׁר בֵּינֵינוּ, אַף נָעֲמוּ לְפָנַי פָּנָיו טוֹבֵי-הַשֵּׂכֶל: וּכְהַזְמִינוֹ אוֹתִי לִשְׁתּוֹת קָפֶה עַל יָדוֹ, לֹא סֵרַבְתִּי.

------------------
שֶׁמָּא תֵּבֵל נוֹתֶנֶת לִי אַךְ מַה שֶּׁנָּתַתִּי לָהּ תְּחִלָּה, וּלְעוֹלָם אֲנִי סָגוּר וּמְסֻגָּר בְּתוֹךְ עַצְמִי?
"בְּסוֹפֵי חֹרֶף, כְּמוֹ יָמֵינוּ אֵלֶּה, יִקְרֶה וְיֵרֵד עָלַי גֶּשֶׁם, נֹאמַר, בְּמִפְלִנְסְטַאוּן. הִגַּעְתִּי לְלוּאִיסְטַאוּן, וּכְבָר הִנַּחְתִּי הַגֶּשֶׁם מֵאֲחוֹרַי, וְזוֹרַחַת לִי הַשֶּׁמֶשׁ. אֲנִי מַרְחִיק עַד מִילְרוֹי**, יַהַלְמֵנִי בָּרָד, וְאֵצֶל בֶּלְפּוֹנְט אֲנִי חוֹתֵר דֶּרֶךְ עֲרָפֶל סָמִיךְ שֶׁל רְסִיסֵי-שֶׁלֶג מְסֹעָרִים. כָּל זֶה בְּשִׁשִּׁים רֶגַע! 
------------------
וְהַסַּפָּן, שֶׁהוּא אִישׁ רַב-בִּינוֹת עַד אֵין סוֹף וַחֲכַם-תַּחְבּוּלוֹת עַד אֵין חֵקֶר, כֵּיוָן שֶׁמָּצָא עַצְמוֹ בֶאֱמֶת וּבְתָמִים לִפְנַי-וְלִפְנִים בְּתוֹךְ מִזְנוֹנָיו הַחַמִּים וְהָאֲפֵלִים שֶׁל הַלִּוְיָתָן, מִיַּד הִתְחִיל מְדַלֵּג וּמְפַלֵּג, רוֹחֵף וְדוֹחֵף, מְקַפֵּץ וּמְנַפֵּץ, מְיַלֵּל וּמְקַלֵּל, דּוֹחֶה וּבוֹכֶה, שׂוֹרֵט וְחוֹרֵת, חוֹקֵק וְרוֹקֵק, רוֹמֵס וְחוֹמֵס, מְנַקֵּשׁ וּמְקַשְׁקֵשׁ, וְיָצָא בִמְחוֹל-טֵרוּף בְּמָקוֹם שֶׁאֵין שוּם בְּרִיָּה רוֹקֶדֶת שָׁם, עַד שֶׁהַלִּוְיָתָן, בְּלֹא
------------------
– פַּיָה קוּן – אָמַר זְקַן-הָאַשָּׁפִים. – עַכְשָׁו, רְאֵה לְכָךְ שֶׁתִּמְשֹׁךְ אֶת הַיָּם פַּעֲמַיִם בַּיּוֹם וּפַעֲמַיִם בַּלַּיְלָה, עַד עוֹלָם, שֶׁיִּהְיוּ הַדַּיָּגִים הָעַצְלָנִים פְּטוּרִים מִן הַצֹּרֶךְ לְשַׁיֵּט. אַךְ הִזָּהֵר שֶׁלֹּא תַּעֲשֶׂה זֹאת בְּמַאֲמָץ מֻגְזָם; שֶׁאִם כֵּן, אֶפְעַל עָלֶיךָ קֶסֶם כְּמוֹ שֶׁפָּעַלְתִּי עַל פַּאוּ-אַמָּה.
אָז שָׁטוּ כֻּלָּם בְּמַעֲלֵה נְהַר-פֵּרָק וְשָׁכְבוּ אִישׁ אִישׁ עַל מִטּוֹתֵיהֶם, חֲבִיבַי-אֲהוּבַי.
עַכְשָׁו שִׁמְעוּ וְשִׂימוּ לֵב!

------------------
וְעַתָּה, שִׁפְחָה, סְעִי אִתִּי, וְאֵדַע אֵת אֲשֶׁר אֶעֱשֶׂה בָּךְ".
וַתְּצַו עַל נַעֲרוֹתֶיהָ וַתִּרְתֹּמְנָה אֶת שְׁמוֹנֶה יוֹנֶיהָ, מוֹשְׁכוֹת רִכְבָּהּ.
וַתַּעַל אֶת פְּסִיכֵי עִמָּהּ בָּרֶכֶב, וַתָּאֶץ בַּיּוֹנִים לְהַסִּיעָן בִּנְתִיבוֹת-אֲוִיר אֶל הֵיכָלָהּ אֲשֶׁר בָּעִיר פָּפוֹס.
שָׁם כָּלְאָה אֶת פְּסִיכֵי בְּתָא אֲשֶׁר בַּהֵיכָל.
וְאַפְרוֹדִיטֵי דָאֲתָה עִם יוֹנֶיהָ אֶל נְוֵה-הָאֵלִים בְּאוֹלִימְפּוֹס; וְכַנְפֵי-הַיּוֹנִים מַוְרִידוֹת בְּאוֹר-הַשְּׁקִיעָה בִּדְאוֹתָן דּאֹה וְעָלֹה...

------------------
וּמִבְּשַׂר יֶרֶךְ-אוּרָנוֹס נָפַל אֶל הַיָּם, וְהִרְתִּיחַ אֶת מֵימָיו בְּקֶצֶף רָב.
מִן הַקֶּצֶף הַזֶּה נוֹלְדָה אַפְרוֹדִיטֵי, אֵלַת הַיֹּפִי וְהַחֶמְדָּה.
וְהַזֶּרֶם טִלְטֵל אוֹתָהּ עַד קִיתֶּרָה הָאִי – עַל כֵּן תִּקָּרֵא גַם קִיתֶּרֵיאָה.
עוֹד הִיא מִטַּלְטֶלֶת עַל פְּנֵי הַגַּלִּים, וַתִּצְמַח מְלוֹא-קוֹמָתָהּ, וַתִּיף עַד מְאֹד-מְאֹד; וַתַּעֲמֹד עַל קַעֲרִית צֶדֶף וְרֻדָּה, וְהַקַּעֲרִית צָפָה וֶהֱבִיאַתָּה אֶל חוֹף-הָאִי.
רָאוּהָ שַׁיָּטִים וְפּוֹרְשֵׂי רְשָׁתוֹת, וַיּעַבְדוּהָ.

------------------
וַאֲנִי מַרְגִּישׁ אֶת הָאוֹטוֹבּוּס שֶׁלִּי, עַל מְאוֹרוֹתָיו הַיְּרֻקִּים הַחוֹגְרִים אֶת שׁוּלָיו מִבַּחוּץ, כִּסְפִינָה בּוֹדֶדֶת בְּעֹמֶק-לַיְלָה בְּלֵב אוֹקְיָנוֹס, מְגַשֶּׁרֶת תְּהוֹמוֹת, וּמְקַשֶּׁרֶת עִיר בְּאַפְסֵי מִזְרָח עִם חֲבֶרְתָּהּ בְּאַפְסֵי מַעֲרָב, וַאֲנִי הַקַּבַּרְנִיט. וּמַחֲשַׁבְתִּי: כֻּלָּם יְשֵׁנִים בֶּטַח, כִּי יוֹדְעִים הֵם אֲשֶׁר עֵינַי פְּקוּחוֹת לְשָׁמְרָם מִסַּכָּנָה וְאָסוֹן. בְּעֵת תַּרְדֵּמָתָם אֲנִי לִבָּם שֶׁל אֵלּוּ, שִׂכְלָם, מַצְפּוּנָם!

------------------
הוּא לָקַח אֶת הַצָּב – כָּל מַה שֶּׁהָיָה מִסּוּג הַצַּבִּים – וְאָמַר: “שַׂחֵק שֶׁהִנְּךָ צָב”, וְכָל מַה שֶּׁהָיָה מִסּוּג-הַצַּבִּים שִׂחֵק. וְכֵן לָקַח אֶחָד-אֶחָד אֶת כָּל הַחַיּוֹת וְהַצִּפֳּרִים וְהַדָּגִים וְהִגִּיד לָהֶם מַה יְשַׂחֲקוּ.

------------------
צֵא הָבֵא אֶת תַּרְבּוּת-הַגֶּפֶן וְאֶת סוֹד עֲשִׂיַת הַיַּיִן אֶל בְּנֵי-אָדָם, וִיבָרְכוּךָ שְׁבָטִים, וְיַעַבְדוּךָ לְאֻמִּים; וּבְהִכָּבֶדְךָ מֵאֵת אֲנָשִׁים, גַּם בָּאֵלִים תִּכָּבֵד".
מַסְעֵי דִיאוֹנִיסוֹס וְגֹדֶל כְּבוֹדוֹ 

------------------
מַנִּיחַ אֲנִי אֶת כָּל הָעֲסָקִים, וְאֵינִי מְהַרְהֵר אֶלָּא בַּיָּם.
הוֹ, טֹהַר שֶׁלּוֹ, וְהוֹ, חַיִּים שֶׁלּוֹ!

------------------
– אִם תִּשְׂחֶה לקו-הָרוֹחַב חֲמִשִּׁים צָפוֹנָה, וּלְקַו-הָאוֹרֶךְ אַרְבָּעִים מַעֲרָבָה (כָּל זֶה כִּשּׁוּף הוּא) תִּמְצָאֵהוּ יוֹשֵׁב עַל גַּב רַפְסוֹדָה וּבְלֵב הַיָּם, וְאֵין הוּא לוֹבֵשׁ אֶלָּא מִכְנְסֵי-בַד כְּחֻלִּים וְזוּג קִשּׁוּרֵי-מִכְנָסַיִם (אַל נָא תִּשְׁכְּחוּ אֶת קִשּׁוּרֵי-הַמִּכְנָסַיִם, הוֹ חֲבִיבַי וַאֲהוּבַי!), וְיֵשׁ לוֹ אוֹלָר, וְהוּא סַפָּן שֶׁנִּטְרְפָה סְפִינָתוֹ בַּיָּם, וּלְמַעַן הַצֶּדֶק וְהָאֱמֶת, עָלַי לְהוֹדִיעַ לְךָ שֶׁהוּא אִישׁ רַב-בִּינוֹת עַד אֵין סוֹף
------------------
וְיֵשׁ שֶׁפָּלַט מִלַּת-כָּבוֹד עַל גְּדוֹל-הַנְּבִיאִים, וּבְלִבּוֹ נִתְכַּוֵּן לְמֹשֶׁה רַבֵּנוּ וְלֹא לְמֻחֲמַד, וְהֵם לֹא יָדְעוּ.
מִשּׁוּם לַמְדָנוּתוֹ הַגְּדוֹלָה וְגַם מִשּׁוּם חֲשַׁד-מָה שֶׁעֲדַיִּן לֹא פָג מֵהֶם, הֶחֱלִיטוּ לְאַכְסְנוֹ בְּבַיִת אֶחָד מִבָּתֵּיהֶם, כִּי אָמְרוּ: נִרְאֶה הֲלִיכוֹתָיו וְנִוָּכַח, אִם תָּמִים הוּא עִם דַּרְכֵי אֱמוּנָתֵנוּ.
וְאַחַד הַמְּלֻמָּדִים, שָׁחוֹר, עַב-שְׂפָתַיִם וּרְחַב-חֹטֶם כְּמוֹ כּוּשִׁי, קִבֵּל עָלָיו לֶאֱסוֹף אֶת הַנַּעַר אֶל בֵּיתוֹ.

------------------
וַתִּקְרַעְנָה שְׁלשׁ הַנָּשִׁים אֶת הִיפַּסוֹס, בֶּן-לֶבְקִיפֵּי הַקָּטָן, לִקְרָעִים.
וַתִּבְלַעְנָה אֶת בְּשָׂרוֹ חַי.
וַתִּדְאֶינָה בִּצְרִיחוֹת-אֵימָה אֶל הֶהָרִים, שָׁם נָדְדוּ בְּטֵרוּף-נֶפֶשׁ, עַד אֲשֶׁר שֻׁנּוּ דְמֻיּוֹתֵיהֶן: אַלְקִיתּוֹאֵי הָיְתָה לַעֲטַלֵּף, לֶבְקִיפֵּי לְיַנְשׁוּף, וְאַרְטִיסִיפֵּי לְעָזְנִיָּה.
דִּיאֹונִיסוֹס נִתְפָּשׂ בָּאֳנִיָּה שֶׁל שׁוֹדְדֵי-יָם 
וַיְהִי בִּנְסוֹעַ דִּיאוֹנִיסוֹס מִבִּיאוֹטְיָה, וַיִּמְצָא בְּאִיקַרְיָה אֳנִיָּה הַהוֹלֶכֶת אֶל נַכְּסוֹס.

------------------
הַצְּרִיף הַגָּדוֹל מֵאֶחָיו, זֶה חֲדַר-הָאֹכֶל, קֻשַּׁט בְּצִלּוּמִים מִן הַיָּמִים הַ“קְּדוּמִים” (כְּלוֹמַר, מִלִּפְנֵי חֳדָשִׁים סְפוּרִים) שֶׁל תְּחִלַּת-הֵאָחֲזוּת, וְצִיּוּרִים סִמְלִיִּים – עֲשׂוּיִים בְּרֹב-כִּשְׁרוֹן עַל יְדֵי חָבֵר מֵעֵין-הַמִּפְרָץ – שֶׁל הָ“עֲנָפִים” הַשּׁוֹנִים, כָּל-כַּמָּה שֶׁיֵּשׁ וְכָל-כַּמָּה שֶׁמְּקֻוֶּה מִמֶּשֶׁק פֹּה.

------------------
וְיַמְבֵּי, צְעִירַת בְּנוֹת הַמֶּלֶךְ, וְהָאוֹמֶנֶת הַזְּקֵנָה בּוֹבּוֹ, בִּרְאוֹתָן כִּי הָאִשָּׁה-הָאוֹמֶנֶת הַחֲדָשָׁה תָּמִיד עֲצוּבָה, חָבְרוּ יַחַד בְּמִזְמוֹרֵי-חָרוּז עַלִּיזִים וּבְתַעֲלוּלֵי-מִשְׂחָק לְהַעֲלוֹת בַּת-צְחוֹק עַל פָּנֶיהָ.

------------------
בֵּין הַמִּסְתּוֹבְבִים עַל הָרִצְפָּה בַּחֲבוּרָה, בְּזוּג אוֹ בְּרַבְעִית, הִשְׁגַּחְתִּי בְּאַחַת הַמְּגַמֵּאת רִקּוּד אַחַר רִקּוּד וְאֵינָהּ שְׂבֵעָה, חָגָה בָּאֲוִיר בְּלֹא יְגִיעָה, וְחֹק-הַכֹּבֶד בָּטֵל לְעֻמָּתָה וְהִיא מִבְּנוֹת-חַוָּה הַקְּטַנּוֹת, אֲשֶׁר כְּקֹטֶן-גּוּפָן כֵּן עשֶׁר-רוּחָן: כְּיַהֲלוֹם מַתִּיז נִיצוֹצוֹת אוֹ כַּיַּיִן הֶחָרִיף אֲשֶׁר הַשּׁוֹתֶה מִמֶּנּוּ אַךְ מְלוֹא-הָאֶצְבָּעוֹן – וְיִשְׁכָּר.

------------------
וַיִּקְרָא זֶאוּס לְמִשְׁתֶּה גָדוֹל בְּיוֹם הַעֲנִיקוֹ חַיֵּי-נֶצַח לִפְסִיכֵי, עֵקֶב הֱיוֹת לִבָּהּ תָּמִים עִם אֵל-הָאַהֲבָה בְּכָל תְּלָאוֹתֶיהָ וְיִסּוּרֶיהָ.
וַיָּבוֹאוּ כָל הָאֵלִים וְהָאֵלוֹת אֶל הַמִּשְׁתֶּה, בְּאוּלָם אֲשֶׁר קֻשַּׁט בְּיַד הֶפֵיסְטוֹס בְּמֵיטַב מְלֶאכֶת-הַמַּחֲשֶׁבֶת אֲשֶׁר לוֹ.
זֶאוּס יָשַׁב בְּרֹאשׁ, וְאֶרוֹס לְיַד-יְמִינוֹ.

------------------
לִגְדוֹלִים וּגְבוֹהִים נִתֶּנֶת הַמִּצְוָה לִיצוֹר וְלַעֲשׂוֹת אֶת הַשְּׁלֵמוּת, יַעַרְגוּ אֵלֶיהָ. עֲלִי, בִּתִּי, אֶל חֲדַר-עֲלִיָּתִי, אתִּי תֵשְׁבִי בְּמִסְתְּרֵי-בְדִידוּתִי, חֵלֶק יִהְיֶה לָךְ בְּחָכְמָתִי, וְתִהְיִי יוֹצֶרֶת וְטוֹוָה מִתּוֹךְ נַפְשֵׁךְ אֶת דְּמוּת-חִשְׁקֵךְ, צֶלֶם-מַאֲוָיִךְ. וְלֹא לְיוֹם אֶחָד עֲבוֹדָתֵךְ, וְלֹא לְשָׁנָה אֶחָת, וְלֹא בְּבַת-אַחַת תַּצְלִיחִי בְּפָעֳלֵךְ, אֶלָּא עֲתִידִים לָךְ יִסּוּרִים מְרַעְרְעִים וְכִשְׁלוֹנוֹת הַרְבֵּה וְטָעוּיוֹת הַרְבֵּה. 
------------------
וְאִיפִימֶדֵיאָה אִמָּם נִשְּׂאָה לְאִישׁ, אַלּוֹאֵאוֹס שְׁמוֹ; עַל כֵּן נִקְרְאוּ אֶפִיאַלְטֶס וְאוֹטוֹס הָאַלּוֹאֵדִים, עַל שֵׁם אֲבִיהֶם-חוֹרְגָם, וְהֵם זֶרַע פּוֹסֵידוֹן.
וּבִרְבוֹת הַיָּמִים מֵתָה אִמָּם, וַיִּקַּח אַלּוֹאֵאוֹס אִשָּׁה אַחֶרֶת תַּחְתֶּיהָ, אֶת אֶרִיבּוֹיָה.
רַהַב הַנְּעָרִים בָּאֵלִים 
 וַיִּרְהֲבוּ שְׁנֵי הַנְּעָרִים בָּאֵלִים.
אֶפִיאַלְטֶס אָמַר: "אֲנִי אֵדַע אֶת הֶרָה, אֵשֶׁת זֶאוּס, וּזְרוֹעוֹתֶיהָ הַלְּבָנוֹת תִּמְתַּקְנָה עַל צַוָּארִי.

------------------
וְגַם בִּמְקוֹמוֹת אֵין-יִשּׁוּב אֶזְרַע תַּפּוּחָי; לִכְשֶׁיָּבוֹאוּ לְשָׁם מִתְיַשְּׁבִים יִמְצְאוּ תַּפּוּחִים מוּכָנִים לִפְנֵיהֶם, עֵזֶר בִּקְשִׁי חַיֵּיהֶם”.

------------------
סְעֻדַּת הָאֵלִים עוֹד לֹא נִגְמָרָה, וַיָּבוֹא אַפּוֹלוֹן, אֲשֶׁר נִפְקַד מִמַּעֲמַד-הָאֵלִים הַהוּא, עִם תֵּשַׁע הַמּוּסוֹת, הוּא מְנַגֵּן בַּלִּירָה וְהֵן מְחוֹלְלוֹת לְפִי נִגּוּנוֹ, לְרוֹמֵם אֶת רוּחַ-הַמְּסִבִּים.
וַיָּשַׁר אַפּוֹלוֹן שִׁיר-מִזְמוֹר לִכְבוֹד הֶרְמֶס בֶּן-מַיָּה, אֲשֶׁר לִמֵּד צָב לְדַבֵּר שִׁיר.
וּבֶן-מַיָּה פָּנָה אֶל הֶפֵיסְטוֹס, הַיּוֹשֵׁב עַל-יָדוֹ, וַיִּלְחַשׁ בְּאָזְנוֹ: "הִנֵּה שְׁתֵּי קֻבִּיּוֹת מְנֻקָּדוֹת, עֲשׁוּיוֹת קֶרֶן-תַּיִשׁ.

------------------
וְהַנָּשִׁים, מֵהֶן הָיוּ טוֹבוֹת, וּמֵהֶן הָיוּ מָרוֹת, וְהַמָּרוֹת רָבוּ עִם הַטּוֹבוֹת, עַד שֶׁנֶהְפְּכוּ הַטּוֹבוֹת גַּם הֵן לְמָרוֹת, וְאָז הָיוּ כֻלָּן מְרִיבוֹת עִם שְׁלֹמֹה בֶּן דָּוִד, וַתְּמָרֵרְנָה אֶת חַיָּיו. וְאוּלָם בַּלְקִיס, הַיָּפָה בַנָּשִׁים, מֵעוֹלָם לֹא רָבָה עִם שְׁלֹמֹה, כִּי אָהֲבָה אוֹתוֹ בְיוֹתֵר. הִיא הָיְתָה יוֹשֶׁבֶת בַּחֲדָרֶיהָ בְאַרְמוֹן-הַזָּהָב אוֹ מִתְהַלֶּכֶת בְּגַן-הָאַרְמוֹן וְהָיְתָה מִשְׁתַּתֶּפֶת בְּצַעֲרוֹ. 
------------------
וְהָיָה מְלַמֵּד לַמִּתְיַשְּׁבִים כֵּיצַד לִנְהֹג בִּצְעִירֵי-הָעֵצִים בִּשְׁבִיל שֶׁיַּעַמְדוּ אֵיתָן וְיִשְׂאוּ פֵּרוֹת מְשֻׁבָּחִים, אַךְ תָּמִיד הָיְתָה נַפְשׁוֹ נִשֵּׂאת הָלְאָה, אֶל אַחֲרִית הַסְּפָר, אֶל מְקוֹמוֹת אֲשֶׁר הַיִּשׁוּב הַמִּתְפַּשֵּׁט עֲדַיִן לֹא חָדַר אֲלֵיהֶם.
נְזִיר-אֱלֹהִים
מִשְׁהוֹתוֹ בָּדָד זְמַן רָב בַּעֲבִי-יְעָרוֹת וְאֵצֶל אַגְמֵי-סֵתֶר, נַעֲשָׂה לְאַט-לְאַט יוֹתֵר מוּזָר וְנָזִיר בַּהֲלִיכוֹתָיו.

------------------
וּכְשֶׁנִּטַּפְטְפוּ דְלָפִים מֵחָדָשׁ, מָצָאתִי לִי מַחֲסֶה בַּחֲדַר-הָאֹכֶל הָרֵיק. הֶעֱמַדְתִּי כִּסֵּא בְּפֶתַח-הַחֶדֶר, וְחִכִּיתִי לַשָּׁחַר. נָשְׁבָה רוּחַ קָרָה בְּגַבִּי. לִזְבְּזִים פְּתוּחִים מִשְּׂמֹאל לַכְּנִיסָה, שֶׁחֲשַׁבְתִּים בֵּטוֹן, מָצָאתִי שֶׁהֵם עֵץ וְהֵם מִתְקַפְּלִים; סְגַרְתִּים, וְרָוַח לִי.

------------------
לִפְנוֹת עֶרֶב פָּגַשְׁתִּי יְדִידִי עִם רַעְיָתוֹ בְּתַחֲנָה פְּלוֹנִית שֶׁל הַתַּחְתִּית, וְהוֹלִיכַנִי בִּרְחוֹב אֶחָד בִּבְּרוּקְלִין.
“כָּאן הַמָּקוֹם”, אָמַר.
בָּתִּים עַתִּיקִים, בְּנֵי אַרְבַּע-חָמֵשׁ קוֹמוֹת. שְׁכוּנָה אַנְגְּלוֹ-סַכְּסִית. נִקָּיוֹן, וְאֵין יְלָדִים. וּבַיִת אֶחָד גָּבוֹהַּ-גָּבוֹהַּ מִכֻּלָּם – הֲלֹא הוּא הַמָּלוֹן “סְטַנְדִּישׁ אַרְמְס”. וְשׁוּם חִדּוּשׁ לֹא רָאִיתִי.

------------------
וְלֹא הָיָה שָׁם צַדִּיק וְלֹא הָיְתָה שָׁם צִדְקָנִית, אֲשֶׁר לֹא הֵסַבּוּ פְּנֵיהֶם בְּזַעַף מֵעַל הַמְּשׁוֹרֵר, חוּץ מֵרָחֵל אַחַת וּשְׁתֵּי חַנּוֹת: רָחֵל, אֵם צְעִירֵי הַשְּׁבָטִים, אֲשֶׁר מֵתָה בְּלִדְתָּהּ וַתִּקָּבֵר בְּדֶרֶךְ אֶפְרָתָה; חַנָּה, אֵשֶׁת אֶלְקָנָה, אֲשֶׁר נָתְנָה בֵּן לֵאלֹהִים בְּשִׁלֹה; וְזוֹ חַנָּה אֲשֶׁר שָׁכְלָה שִׁבְעָה בָּנִים בְּיוֹם אֶחָד עַל קִדּוּשׁ שֵׁם נֶעְלָם. רַק אֵלּוּ רִחֲמוּ הַמְּשׁוֹרֵר.

------------------
וַתִּשְׁאַל יַמְבֵּי: "אֵי-מִזֶּה בָּאת, הָאִשָּׁה?" וַתֹּאמֶר דֵּימֶטֶר: "מֵחוֹף-הַיָּם.
שׁוֹדְדֵי-יָם גְּזָלוּנִי מֵעַמִּי וּמִשְׁפַּחְתִּי, וְאָמְרוּ לִמְכּוֹר אוֹתִי לְשִׁפְחָה בַּמֶּרְחַקִּים.
וַיְהִי בְּעָגְנָם אֵצֶל חוֹף הָאָרֶץ הַזֹּאת לְהִצְטַיֵּד בְּמֵי-שְׁתִיָּה, וּלְהִתְעַלֵּל בַּנָּשִׁים הַשְּׁבוּיוֹת בַּלַּיְלָה לְאוֹר-מְדוּרָה, וָאֶבְרַח מֵהֶם; וְעַתָּה אֲנִי מְהַלֶּכֶת פֹּה, רְעֵבָה וְאֵין-בַּיִת, וְרַק שִׂמְלָתִי לְעוֹרִי".
וַתֹּאמֶר יַמְבֵּי: "אֶקְרָא לְאַחְיוֹתַי הַגְּדוֹלוֹת.

------------------
– הוֹי דַּיָּג, הָרֵי כָּאן הָאִישׁ הַזֶּה שֶׁהוּא עָצֵל מִדַּי לְשַׁיֵּט דּוּגִיתוֹ הַבָּיְתָה. מְשֹׁךְ אֶת דּוּגִיתוֹ הַבָּיְתָה בַּחֶבֶל שֶׁלְּךָ, דַּיָּג.
– לֹא – אָמַר הָאִישׁ – אִם נִגְזַר עָלַי לְהִתְעַצֵּל בְּכָל יְמֵי חַיַּי, יִפְעַל-נָא הַיָּם לְמַעֲנִי פַּעֲמַיִם לְיוֹם לְעוֹלָם. זֶה יַחְסֹךְ עֲמַל-שַׁיִט.
צָחַק זְקַן-הָאַשָּׁפִים וַיֹּאמֶר: “פַּיהָ קוּן.” (זֶה נָכוֹן).

------------------
וְהָיָה הַדָּבָר רַע מְאֹד לַגִּ’ירַף וְלַזֵּיבְּרָה וְלַשְּׁאָר; כִּי הוּא הָיָה רוֹבֵץ עַל יַד סֶלַע שֶׁכֻּלּוֹ צְהַבְהַב-שְׁחַמְחַם-אֲפַרְפַּר אוֹ עַל יַד מִלְמוּל-עֵשֶׂב, וּמִדֵּי עָבַר עַל פָּנָיו הַגִּ’ירַף אוֹ הַזֵּיבְּרָה אוֹ והָאִילַנְדְּ אוֹ הַקּוּדוּ אוֹ תְאוֹ-הַיַּעַר אוֹ תְאוֹ-הַבִּצָּה, הָיָה קוֹפֵץ עֲלֵיהֶם וּמַקְפִּיץ מֵהֶם אֶת חַיֵּיהֶם.

------------------
וַתִּצְעַק מָרוֹת: "דֵּימוֹפוֹאוֹן תִּינוֹקִי! הָאִשָּׁה הַזָּרָה שׂוֹרֶפֶת אוֹתְךָ חַי! אֲבוֹי לְאִמֶּךָ!" וַתַּחְטוֹף אֶת הַיֶּלֶד מִידֵי הָאוֹמֶנֶת לְהוֹצִיאוֹ מִן הָאֵשׁ.
וַתֹּאמֶר דֵּימֶטֶר: "בִּפְתַיּוּת עָשִׂית, מַלְכָּה, וּמִבְּנֵךְ מָנַעַתְּ טוֹבָה.

------------------
הִתְחַלְחַל הַפַּרְפָּר חַלְחָלָה גְדוֹלָה, אֲבָל הוּא מָצָא אוֹן לָעוּף עַד לְיָדוֹ שֶׁל שְׁלֹמֹה בֶן דָּוִד, וַיִּדְבַּק שָׁם, בְּנַפְנְפוֹ בִכְנָפָיו. הִרְכִּין הַמֶּלֶךְ אֶת רֹאשׁוֹ, וַיּאֹמַר: " גֶּבֶר קָטָן, כְּלוּם אֵין אַתָּה יוֹדֵעַ כִּי כָל-כַּמָּה שֶׁתִּרְקַע בְּרַגְלְךָ, לֹא תָזִיז אֲפִילוּ עָלֶה-שֶׁל-עֵשֶׂב. מַה הִמְרִיץ אוֹתְךּ לְסַפֵּר שֶׁקֶר מְשֻׁנֶּה בְּאָזְנֵי אִשְׁתֶּךָ?"

------------------
וַיִּתֵּן אַפּוֹלוֹן לְהֶרְמֶס תּוֹסֶפֶת-מַתָּנָה, עָנָף מְשֻׁלַּשׁ-עָלִים, וְהֶעָנָף וְהֶעָלִים – זָהָב טָהוֹר; וְהוּא עָנָף הַמֵּבִיא עֹשֶר לִבְעָלָיו.
בִּקֵשׁ הֶרְמֶס מֵאַפּוֹלוֹן עוֹד דָּבָר: "לַמְּדֵנִי הַגָּדַת-עֲתִידוֹת".
אֲבָל זֶה נִבְצַר מֵאַפּוֹלוֹן לַעֲשׂוֹתוֹ, כִּי רַק בְּיָדוֹ הִפְקִיד זֶאוּס אֶת גִּנְזֵי סוֹדוֹתָיו וְתַעֲלוּמוֹת מַעֲשֵׂי בְנוֹת-הַגּוֹרָל.

------------------
לֹא סִיַּמְתִּי אֶת פְּסוּקִי הַגֵּא, וּלְפֶתַע נִתְעַרְבְּלוּ עַל פְּנֵי אִדְמִית אָבָק וַעֲרָפֶל יַחְדָּו, הַדְּגָלִים הִתְנַפְנְפוּ כִּמְחַשְּׁבִים לְהִקָּרֵעַ, וּמִטְרוֹת-עֹז נִתְּכוּ עַל הַקָּהָל הַחוֹגֵג. הִגִּיעַתְנוּ הַסּוּפָה מִלְּבָנוֹן.
מְנוּסָה וְרִיצָה אֶל מְכוֹנִיּוֹת. אַךְ עַם רַב נִמְלַט אֶל חֲדַר-הָאֹכֶל הָרֵיק, מִי לְבַקֵּשׁ מַחֲסֶה וּמִי מִתּוֹךְ אֲדִיקוּת בַּחֲגִיגָה, וְשָׁם כִּלּוּ הַנּוֹאֲמִים הַטָּפוֹתֵיהֶם וְאִחוּלֵיהֶם.
אֶת עָמוֹס אֲנִי מְבַקֵּשׁ

------------------
אָמַר הַנַּעַר: קָשׁוֹת וּמֵתוֹת הָאֲבָנִים, וְזָהֳרָן קַר. אֵיכָה חָשַׁבְתִּי כִּי תְּאַוֶּה אוֹרָן לְמִשְׁכָּן לָהּ? אָכֵן, אִם רָצִיתִי כִּי תִּשָּׁאֵר עִמִּי, עָלַי לִבְנוֹת לָהּ בַּיִת חַי, רַעֲנָן, מִכְּלוּב אַבְנֵי-הַחֵן, מָאֲסָה בוֹ.

------------------
וְכָל מָקוֹם שֶׁיֵּשׁ שָׁם לְקֻטָּה שֶׁל מִתְרַחֲצִים בַּיָּם וְשׂוֹחִים בּוֹ, סִירָה כְּחֻלָּה-לְבָנָה שָׁטָה בְּקִרְבָתָם, הִיא סִירַת-מַצִּילִים מְחִישָׁה עֶזְרָה בְּעִתָּהּ”.
שָׁאֲלָה הַבַּת: “וְהַאִם יֵשׁ בַּעֲלֵי-מוּם מִקְצוֹעִיִּים וּפוֹשְׁטֵי-יָד בְּתֵל-אָבִיב?”
“חָלִילָה מֵעַם ה' שֶׁיְּבַיְּשׁוּ אֶת עַצְמָם, וְאֶת חֲבֵרָם הַנִּצְרָךְ, בְּמַתַּן-צְדָקָה בְּרֹאשׁ-חוּצוֹת.
אֶלָא בָּתֵּי-אֻלְפָּן יֵשׁ בָּעִיר, בָּהֶם יִלְמְדוּ גִדֵּם וּפִסֵּח וְעִוֵּר וְחַלָּשׁ, מְלָאכָה לְפִי כֹּחָם.

------------------
שִׁבְטֵי הַיְּוָנִים 
וּלְפָנִים חָיוּ הַפֶּלַּסְגִּים יוֹשְׁבֵי הָאָרֶץ וְנוֹחֲלֶיהָ מִדּוֹר לְדוֹר.
וְהֵם תְּמִימִים וּשְׁקֵטִים, אוֹכְלִים מִפְּרִי צֵידָם וַעֲמָלָם, מִבְּלִי חֲמוֹד אִישׁ אֵת אֲשֶׁר לְרֵעֵהוּ, וְעוֹבְדים אֶת אֱלֹהֵיהֶם הַקַּדְמוֹנִים, אֶת אֶבְרִינוֹמָה הַנַּעַלָמָה, יוֹלֶדֶת בֵּיצַת הַיְּקוּם וְאֶת הָאֵיתָנִים אֲשֶׁר עַל מְאוֹרוֹת-הַשָּׁמַיִם.
פָּשְׁטוּ אֶל אַרְצָם שִׁבְטֵי-הַיְּוָנִים-הָאִיאוֹנִי, הָאֵיאוֹלִי והָאֲכָאִי.

------------------
וּמִסָּבִיב לָהּ, מִן הַסִּפִּים הַהֲרוּסִים וְהָעַמּוּדִים הַנְּפוּלִים שֶׁל הָאַרְמוֹנוֹת, סוֹחֵב דּוֹר חָדָשׁ שְׁיָרֵי-מַפֹּלֶת וְאַבְנֵי-גָזִית פְּגוּמוֹת לְשַׁקֵּעַ אוֹתָם בְּבִנְיָנִים חֲדָשִׁים, הַנִּבְנִים לִצְרָכִים חֲדָשִׁים.
חָלְפוּ עוֹד מֵאָה שָׁנָה, וְעוֹד פַּעַם בָּאתִי אֶל הָעִיר הַהִיא.

------------------
“אָמַר רַבִּי יוֹחָנָן: שְׁלוֹשָׁה מַפְתְּחוֹת הֵם בְּיָדוֹ שֶׁל הַקָּדוֹשׁ-בָּרוּךְ-הוּא, שֶׁלֹּא מְסָרָם בְּיַד שָׁלִיחַ. וְאֵלּוּ הֵם: מַפְתֵּחַ שֶׁל גְּשָׁמִים, וּמַפְתֵּחַ שֶׁל חַיָּה (יוֹלֶדֶת), וּמַפְתֵּחַ שֶׁל תְּחִיַּת הַמֵּתִים. מַפְתֵּחַ שֶׁל גְּשָׁמִים, שֶׁנֶּאֱמַר: יִפְתַּח ה' לְךָ אֶת אוֹצָרוֹ הַטּוֹב. מַפְתֵּחַ שֶׁל חַיָּה מִנַּיִן? שֶׁנֶּאֱמַר: וַיִּזְכֹּר אֱלֹהִים אֶת רָחֵל… וַיִּפְתַּח אֶת רַחְמָהּ. מַפְתֵּחַ שֶׁל תְּחִיַּת הַמֵּתִים מִנַּיִן? 
------------------
אֶפְשָׁר יֵשׁ בְּכָךְ מִשּׁוּם הַקְנָיַת אִידֵיאָה לְאֻמִּית: כְּשֵׁם שֶׁאַתָּה לוֹחֵם לָאֻמָּה כֻּלָּהּ, כָּךְ אַתָּה בּוֹנֶה לָאֻמָּה כֻּלָּהּ, וְלֹא לַהֲנָאָתְךָ הַפְּרָטִית! וְקִבּוּצֵי-הָאָב (יְחִיעָם, מֶרְחַבְיָה, עֶבְרוֹן, עֵין-הַמִּפְרָץ), שֶׁמֵּהֶם בָּאִים מְיַסְּדֵי שַׁדְמוֹת-שֵׁיזָף, וַדַּאי רוֹצִים שֶׁחֲנִיכֵיהֶם אֵלֶּה יַחְזְרוּ הַבָּיְתָה.

------------------
אֲחַשְׁוֵרוֹשׁ מְנַמְנֵם עַל כִּסְאוֹ. הָמָן נִכְנָס, צוֹעֵד בַּלָּאט אֶל הַכִּסֵּא, מֵרִים אֶת יַד אֲחַשְׁוֵרוֹשׁ הָאוֹחֶזֶת בַּשַּׁרְבִיט וּמוֹשִׁיט אֶת הַשַּׁרְבִיט אֶל עַצְמוֹ.
אֲחַשְׁוֵרוֹשׁ (מִתְעוֹרֵר):
הַא, מָה? חָלַמְתִּי כִּי מִישֶׁהוּ חוֹטֵף מִמֶּנִּי אֶת שַׁרְבִיטִי… שׁוּב נִמְנַמְתִּי… וְאַתָּה נִכְנַסְתָּ, וְנָגַעְתִּי בְּךָ בְּשַׁרְבִיטִי… אִם כֵּן, הַכֹּל בְּסֵדֶר…
הָמָן:

------------------
אוֹתָהּ שָׁעָה בָּא הַגִּ’ין, הוּא שַׂר הַמִּדְבָּרִיּוֹת, וְהוּא מִתְגַּלְגֵּל בַּעֲנַן-אָבָק (כֵּן יִסְּעוּ הַגִּ’ינִים כֻּלָּם, כִּי כִּשּׁוּף הוּא). עָמַד לְפַטְפֵּט עִם הַשְּׁלֹשָׁה.
– גִ’ין, שַׂר הַמִּדְבָּרִיּוֹת, – אָמַר הַסּוּס, – כְּלוּם מִן הַיֹּשֶׁר הוּא שֶׁיִּהְיֶה אֶחָד מִתְבַּטֵּל וּמִתְעַצֵּל בְּשָׁעָה שֶׁהָעוֹלָם כָּל כַּךְ חָדָשׁ וּמְחֻדָּשׁ?
– וַדַּאי לֹא, – אָמַר הַגִּ’ין,

------------------
כִּי בּוֹבּוֹ הַזְּקֵנָה, אֲשֶׁר גִּדְּלָה אֶת כֻּלָּנוּ, מָעֲטוּ כֹּחותֶיהָ לַעֲבוֹדָה.
אוּלַי תֵּרָצִי לִפְנֵי אִמֵּנוּ, וְתִמְצְאִי מָנוֹחַ בְּבֵיתֵנוּ".
דֵּימֶטֶר בְּתוֹרַת אוֹמֶנֶת וַתֵּלֶךְ דֵּימֶטֶר עִם הַנְּעָרוֹת אֶל בֵּית-הַמֶּלֶךְ.
וַתִּשָּׂא דֵימֶטֶר חֵן בְּעֵינֵי הַמַּלְכָּה, מֶטַנֵּירָה בַּת אַמְפִּיקְטִיאוֹן, אֵשֶׁת קֶלֶאוֹס.

------------------
סוֹף-סוֹף מָצְאוּ אֶת הַיָּגוּאָר רַב-הַגְּוָנִים וְהוּא מְפַנֵּק אֶת כַּף-רַגְלוֹ אֲשֶׁר נִפְצְעָה אֶמֶשׁ. הוּא הָיָה כָּל-כָּךְ מֻפְתָּע עַד שֶׁנָּפַל שָׁלֹש פְּעָמִים אֲחוֹרַנִּית מִמַּעַל לִזְנָבוֹ הַמְּנֻמָּר לְלֹא-הֲפוּגָה. 
– בֹּקֶר טוֹב! – אָמַר סוֹמֵר-דּוֹקֵר. – וּמַה שּׁלוֹם אִמְּךָ הַיְּקָרָה-הַחֲסוּדָה בְּזֶה הַבֹּקֶר? 
– הִיא בְּקַו-הַבְּרִיאוּת, רַב-תּוֹדוֹת לְךָ – אָמַר הַיָּגוּאָר רַב-הַגְּוָנִים; – אֶלָּא שֶׁאִתְּךָ הַסְּלִיחָה שֶׁאֵינֶנִּי יָכוֹל בְּרֶגַע זֶה לְהִזָּכֵר מַה שִּׁמְךָ. 

------------------
פַּעַם שִׂחֲקָה בּוֹבּוֹ הַיְּשִׁישָׁה שֶׁהִיא הָרָה, וְהִנֵה הִיא מִתְפַּתֶּלֶת בְּצִירֵי-לֵדָה, וּמִתַּחַת לְשִׂמְלָתָהּ יָצְאָה יַמְבֵּי; רֶגַע יִבְּבָה יַמְבֵּי כְתִינֹקֶת אַךְ יֻלָּדָה, וּמִיָּד יָצְאָה בְּרִקּוּד צוֹלֵעַ, וְהִיא מְזַמֶּרֶת שִׁיר שֶׁל נִבּוּל-פֶּה – וַתְּחַיֵּךְ הָאֵלָה.
אָמְרָה בּוֹבּוֹ: "הִנֵּה, סוֹף-סוֹף חִיַּכְתְּ.
שְׁתִי כּוֹס-יַיִן, וְיִיטַב לִבֵּךְ".
וַתַּגֶּשׁ לָהּ כּוֹס-יָיִן.

------------------
נִפְטְרוּ הַחֲכָמִים, וְהַנַּעַר נִשְׁאַר לְבַדּוֹ עִם הַמְּלֻמָּד הַשָּׁחוֹר.
הֱבִיאָהוּ זֶה אֶל בֵּיתוֹ וְאֶל חַדְרוֹ, שָׂם לְפָנָיו מַיִם לִרְחוֹץ, וְלֶחֶם עִם אֱגוֹזִים וְרִמּוֹנִים לֶאֱכוֹל.
וְיָצָא אֶת הַחֶדֶר עַד-אִם כִּלָּה הַנַּעַר לֶאֱכוֹל.

------------------
עִם צֵאת-הַשַּׁבָּת רְצוּעַת-לִימוֹן חוֹגֶרֶת אֶת אַפְסֵי הַמַּעֲרָב, וַעֲנָנִים כְּחֻלִּים, עַרְפִלִּיִּים, נוֹתְנִים זֶמֶר-רְבִיבִים. לְאוֹר הָעַרְבַּיִם הַמִּתְסַּנֵּן בַּעֲדָם, בֵּית-דִּירוֹת לָבָן נִרְאֶה יְרַקְרַק, בֵּית-דִּירוֹת אֲדַמְדַּם נֶהְפַּךְ כְּעֵין-הַקַּקָּאוֹ; וּבְקִרְבָתָם, בֵּית-חֲרשֶׁת לִסְרִיגָה שֶׁאַף הוּא לָבָן (כִּי לֹבֶן לְלֹבֶן אֵינוֹ דוֹמֶה), צָד מַשֶּׁהוּ שֶׁל סְגוֹל בִּשְׁתֵי קוֹמוֹתָיו. 
------------------
אָמַר הָעֲטַלֵּף הַקָּטָן, הַמְּהֻפָּךְ שֶׁהָיָה תָלוּי עַל פִּי הַמְּעָרָה: “הוֹ אֵשֶׁת חַסְדִי וְאִשְׁתּוֹ שֶׁל אִישׁ חַסְדִי וְאֵם בְּנוֹ שֶׁל אִישׁ חַסְדִי, יְצוּר פֶּרֶא מיֵעֲרוֹת הפְּרָאִים מְשַׂחֵק כָּה יָפֶה עִם הַתִּינוֹק שֶׁלָּךְ.”
– הַבְּרָכָה עַל אוֹתוֹ יְצוּר פֶּרֶא, יִהְיֶה אֲשֶׁר יִהְיֶה, – אָמְרָה הָאִשָּה, בְּזָקְפָהּ אֶת גַּבָּה, – כִּי אִשָּׁה עֲסוּקָה אֲנִי הַבֹּקֶר, וְהוּא גָמַל לִי חֶסֶד.

------------------
– מָה אֶעֱשֶׂה? – אָמַר פַּאוּ-אַמָּה – הִנֵנִי גָדוֹל עַד כְּדֵי כָּךְ, שֶׁאֲנִי יָכוֹל לְהִתְחַבֵּא רַק בְּפּוּסַט-טַאסֶק, וְאִם אֵלֵךְ אֶל מָקוֹם אַחֵר, וַאֲנִי כֻּלִּי רַךְ כְּפִי שֶׁהִנְנִי הַיּוֹם, יֹאכְלוּנִי הַתַּנִּינִים וְהַכָּרִישׁ. וְאִם אֵלֶךְ אֶל פּוּסַט-טַאסֶק, וַאֲנִי רַךְ כְּפִי שֶׁהִנְנִי כָּעֵת, וְאַף-עַל-פִּי שֶׁאוּלַי אֶהְיֶה בָּטוּחַ מֵהִתְנַפְּלוּת, לֹא אוּכַל לָזוּז כְּדֵי לְהַשִּׂיג מְזוֹנוֹתַי, וּבְכֵן מוֹת אָמוּת. אָז נִעֲנַע בְּרַגְלָיו וְקוֹנֵן עַל גּוֹרָלוֹ.

------------------
אַט-אַט, בְּקֶצֶב שֶׁל טֶקֶס קַדְמוֹן, בִּקְבוּצוֹת שֶׁל שָׁלשׁ-שָׁלשׁ, נָעוֹת הֵן עַל פְּנֵי הַבָּמָה, וּפִיהֶן שִׁיר:
"אַשְׁרֵי הָאִישׁ אֲשֶׁר שָׁמַר נַפְשׁוֹ מֵחֵטְא, וְתֹם כַּיַּלְדוּת לוֹ. נְתִיבוֹת-חַיָּיו יַעֲבוֹר כְּהֵלֶךְ חָפְשִׁי. אֵלָיו לֹא נִקְרָב. הַנּוֹקְמוֹת אֲנָחְנוּ!
“וְאוֹי-אוֹי לָאִישׁ, בִּשְׁבִילוֹ נֶאֱרֹג אֶת גְּזַר-הַדִּין עֵקֶב מַעֲשִׂים אֲשֶׁר עָשָׂה בְּמַחְשָׁךְ לֹא-אוֹר. לְפַעֲמֵי-הָרוֹצֵחַ נִדַּבֵּק וְנֵאָדֵק, אָנוּ, בְּנוֹת-הָאֹפֶל הָאֲיֻמּוֹת! 
------------------
וַתַּעַל אֶל רֹאשׁ-הַכֵּף, וַתִּקְפֹּץ מַטָּה גַם הִיא כַּאֲחוֹתָהּ הַבְּכִירָה.
וְלֹא הָיָה שָׁם זֶפִירוֹס לְקַחְתָּהּ, וַתִּתְנַפֵּץ אֶל צוּקִים שְׁצוּפֵי-מִשְׁבָּרִים, וַיִּגַּר דָּמָהּ אֶל הַמַּיִם, וּכְרִישִׁים וְעַכְבִישֵׁי-יָם הֵרִיחוּ, וַיְנַסְּרוּ אֶל הַסְּעֻדָּה.
פְּסִיכֵי שׁוֹפֶכֶת שִׂיחַ לִפְנֵי אֵלוֹת גְּדוֹלוֹת וְהֵן יָדָן קְצָרָה מֵהוֹשִׁיעַ לָהּ 
וּפְסִיכֵי יוֹמָם וָלַיְלָה נוֹדֶדֶת בָּעוֹלָם לְבַקֵּשׁ אֶת אֲהוּבָהּ, אֲשֶׁר בְּאַשְׁמָתָהּ גָּז מִמֶּנָּה.

------------------
לֹא הֲרֵי הַמִּדְבָּר בִּסְבִיבוֹת מָגֵן וְנִיר-יִצְחָק כַּהֲרֵי הַמִּדְבָּר מֵעֵבֶר לִבְאֵר-שֶׁבַע.
שָׁם – עַרְבַת-מִישׁוֹר, וְהַשָּׁמַיִם הַמְּקֹעָרִים הֲפוּכִים עָלֶיהָ מְלוֹא עִגּוּל-הָאֹפֶק; כָּאן – יָם שֶׁל חוֹל, עָשׂוּי נֵדֵי-נֵדִים, תְּלוּלִיּוֹת וּצְלָעוֹת מְחֹרְצוֹת-סַחַף.
וְעַל פְּנֵי אֵלֶּה גִּבְעוֹת-הַחוֹל הַמְּגֻבָּבוֹת, וּפִירַמִּידוֹת-הַחוֹל הַמִּתְפּוֹרְרוֹת, זְרוּעִים קָדְקֳדֵי-אֲבָנִים, מְצֹרָעִים בַּאֲבַעְבּוּעוֹת-גִּיר.

------------------
וָאֶעֱזֹב אֶת אוֹלִימְפּוֹס, וּבְעַצְמִי הָיִיתִי לָךְ לְאוֹהֵב וּבָעַל.
הֲלֹא הִזְהַרְתִּיךְ, הַזְהֵר וְחָזוֹר, לְבַל תַּקְשִׁיבִי לְאַחְיוֹתָיִךְ.
וַתִּכְרִי אֹזֶן לָהֶן, וְהֵפַרְתְּ אֵמוּן-בְּרִית אֲשֶׁר בֵּינֵינוּ.
אַחְיוֹתַיִךְ עַל גְּמוּל-רִשְׁעָתָן תָּבֹאנָה, וְאַתְּ – רַק זֶה עָנְשֵׁךְ כִּי אֶעֶזְבֵךְ".
פְּסִיכֵי יוֹצֵאת לְבַקֵּשׁ אֶת אֶרוֹס וַיְעוֹפֵף אֶרוֹס, וַיַּעַזְבֶנָּה לְנַפְשָׁה, וְהִיא יוֹשֶׁבֶת תַּחַת הַבְּרוֹשׁ, הֲמוּמָה בִיגוֹנָהּ.

------------------
זֵאוּס מֵבִיא אֶת הָאִשָּׁה לְאֶפִימֶתֵּיאוֹס וַיָּבֵא זֶאוּס אֶת הָאִשָּׁה, כְּלוּלָה בַהֲדָרָהּ וּמִתְנוֹצֶצֶת בַּעֲדִי-עֲדָיִים, אֶל אֶפִּימֶתֵּיאוֹס; וּפְרוֹמֶתֵּיאוֹס אֵין עִם אָחִיו אָז בַּבָּיִת.
וַיֹּאמֶר זֶאוּס: "רְאִיתִיךָ, אֶפִּימֶתֵּיאוֹס, וְאַתָּה יוֹשֵׁב בְּגַפְּךָ, וּמַנְעַמֵּי-אַהֲבָה לֹא תֵדַע.
וָאֶחְמֹל עָלֶיךָ, וְיָעַדְתִּי בַּת-אוֹרִים זֹאת לִהְיוֹת לְךָ לְאִשָּׁה.
פַּנְדוֹרָה – כָּל-מַתָּנוֹת – שְׁמָהּ, כִּי כָל הָאֵלִים קִשְּׁטוּהָ בְּמַתְּנוֹתֵיהֶם, וְתִהְיֶה כֻלָּהּ מַתָּנָה לָךְ".

------------------
מְסַפְּרִים, כִּי בִּנְסוֹעַ אַוְזֵי-הַבָּר הָאֲפֹרִים צָפוֹנָה, כָּל סִיעָה עֲרוּכָה זָוִית אֲשֶׁר חֹד שֶׁלָּהּ – הַמַּנְהִיג, וּמִמֶּנּוּ שְׁתֵּי שׁוּרוֹת נִפְרָדוֹת וּמִתְפַּשְּׁטוֹת אָחוֹר לְכָאן וּלְכָאן, הָיוּ מַשְׁחִירִים אֶת פְּנֵי הַשָּׁמַיִם, וַאֲפִלּוּ סוּמָא הָיָה יָכוֹל לִירוֹת בָּהֶם מֵאֵין אֶפְשָׁרוּת לְהַחֲטִיא; וְהַמִּתְיַשְּׁבִים הָרִאשׁוֹנִים הָיוּ מִתְפַּטְּמִים בְּאֵלּוּ מִדֵּי הַצְפִּינָם בָּאָבִיב וּמִדֵּי הַדְרִימָם בַּסְּתָו. 
------------------
שָׁעָה רַבָּה הִרְבִּיץ פִּילוֹן, שׁוֹבָב זֶה, בְּכָל מִשְׁפּחוֹתָיו הַיְּקָרוֹת, עַד שֶׁהָיוּ מְחֻמָּמִים מְאֹד, וּמְאֹד-מְאֹד מִשְׁתּוֹמְמִים. הוּא תָלַשׁ אֶת נוֹצוֹת-זְנָבָהּ שֶׁל דּוֹדָתוֹ הָרָמָה הָנָּעֳמִית, וְתָפַס לְדוֹדוֹ הָרָם הַגִּ’ירַף, בְּרַגְלוֹ הָאֲחוֹרִית, וְסָחַב אוֹתוֹ דֶרֶךְ חֹרְשַׁת-קוֹצִים. 
------------------
מָקוֹם שֶׁנִּזְרְעָה תֵּבָה אַחֲרוֹנָה שֶׁבַּסֵּפֶר – וְיָעַל 1– הִתְחִילוּ בָּאִים וְעוֹלִים לְאַלְפֵיהֶם, בְּדַרְכֵי אֲוִיר וְיָם וְיַבָּשָׁה, כָּל הַנְּפָשׁוֹת שֶׁיָּנְקוּ אֵי-פַּעַם מִן הַסֵּפֶר הַהוּא אוֹ שֶׁהִתְגַּעְגְּעוּ עַל הַסֻּכָּה הַהִיא מֵרָחוֹק.
וְהַסֻּכָּה אַף הִיא הֶעֱמִיקָה יְסוֹדוֹתֶיהָ, הִרְחִיבָה יְרִיעוֹתֶיהָ, כְּבוֹדָהּ הַכָּמוּס הָיָה לְתִפְאֶרֶת גְּלוּיָה, וְהִיא שָׂמְחָה עַל בָּנֶיהָ וּבְנוֹתֶיהָ הַשָּׁבִים, וְרָחֲמָה אוֹתָם.

------------------
“רָאָה בְּיַאלִיק בְּחָזוֹן אִישׁ יוֹשֵׁב עֵירֹם בֵּין קָנֶה וָסוּף, גַּבּוֹ אֶל הַקָּנִים וְהוּא כָּפוּף מֵעַל אֲגַם, אוֹמֵר בְּיַאלִיק: ‘אִישׁ פֶּלִאי זֶה – אֲנִי הוּא’. אַךְ אָנֹכִי יָדַעְתִּי אֶת שֵׁם הַפֶּלִאי אֲשֶׁר הֹעֲלָה לְפָנָיו עַל יְדֵי שַׂר-הַדִּמְיוֹן, וְהַמְּשׁוֹרֵר הִכִּיר בּוֹ אֶת עַצְמוֹ. נַרְקִיסוֹס הוּא. הֵן יוֹדַעַת אַתְּ אֶת אַגָּדַת נַרְקִיסוֹס?”

------------------
רַק כְּרוֹנוֹס, הַצָּעִיר בְּכֻלָּם, אֲשֶׁר שְׁמוֹ מִתְפָּרֵשׁ זְמָן, נַעֲנָה וְאָמַר: "אָנֹכִי אֶעֶנְשֵׁהוּ!" שָׂמְחָה גֵיאָה עַל זֶה בְּנָהּ אַמִּיץ-הַלֵּב, וַתִּתֵּן בְּיָדוֹ אֶת מַגַּל-הַצֹּר.
בַּלַּיְלָה הַהוּא בְּהִנְדּוֹף אוֹר-יוֹם וְהִתְקָרֵב רָקִיעַ לְאֶרֶץ, קָפַץ כְּרוֹנוֹס מִמַּאֲרָבוֹ בְּקֶפֶל-הָר, וַיַּךְ בְּמַגַּל-הַצֹּר בּאוּרָנוֹס אָבִיו וַיִּפְצָעֵהוּ; חָתַךְ נֵתַח מִירֵכוֹ, עַד אָפֵס כֹּח-הָאָב מִמִּמְשָׁל.
וַיְהִי כְּרוֹנוֹס לְמוֹשֵׁל תַּחְתָּיו.
לַדַת אַפְרוֹדִיטֵי 

------------------
בָּא גַל גָּדוֹל וְעָשָׂה שְׁלוּלִית פִּתְאוֹמִית עַל הַחוֹל, לֹא תֵלַכְנָה בְּעִקּוּף לוֹ, כְּדֶרֶךְ שֶׁאֲנִי עוֹשֶׂה, אֶלָּא תָּעֹפְנָה מֵעֵבֶר לוֹ, וְשׁוּב הֵן נוֹקְרוֹת, רוּץ וְנָקֹר, שׁוּרָה אֵין-סוֹפִית שֶׁל חוֹרִים קְטַנִּים מְנַקֵּד אֶת שְׁבִיל-רִיצָתָן. מַה שְּׁמָן לֹא אֵדָע; שַׁאֲרוֹתֵיהֶן עַל חוֹף אֲגַם-אִירִי בְּאוֹהַיוֹ קְרוּיוֹת יוֹנְקוֹת-הַחוֹל. 
------------------
צִלּוֹ שֶׁל אֵשֶׁל עַתִּיק וְעָנֵף מְשַׁמֵּשׁ מַחֲסֶה לְמִשְׁפְּחוֹת בֶּדְוִים – הַגְּבָרִים עֲמוּסֵי מַלְבּוּשֵׁיהֶם הַשִּׁבְטִיִּים, עֲטִיפָה מֵעַל עֲטִיפָה (בְּיוֹם חַם זֶה!) וְהַנָּשִׁים בְּשִׂמְלוֹתֵיהֶן הַשְּׁחוֹרוֹת, הָאֲרֻכּוֹת-רְחָבוֹת; וּבְאַחַת הַמִּשְׁפָּחוֹת מִתְרָאָה בְּתוּלָה קְטַנָּה יְפֵהפִיָּה, שִׂמְלָתָהּ מְסֻלְסֶלֶת בִּרְקָמוֹת, וְכָל גּוּפָהּ כָּבֵד בִּנְזָמִים, אֶצְעָדוֹת, סַהֲרוֹנִים וַעֲכָסִים, הַכֹּל שֶׁל כֶּסֶף.

------------------
כִּי הִנֵּה אַחְיוֹתֶיהָ הַגְּדוֹלוֹת, אֲשֶׁר מְנָת-יָפְיָן פְּחוּתָה הַרְבֵּה מִשֶּׁלָּהּ, כְּבָר חָזְרוּ אַחֲרֵיהֶן מְלָכִים וַיִּקָּחוּן לְנָשִׁים; וְהִיא, פְּסִיכֵי, בְּשֵׁלָה וּבָגְרָה, וְגוֹאֵל לָהּ אָיִן.
הַעֲרֵץ יַעֲרִיצוּהָ אֲנָשִׁים בְּיִרְאָה, וְאֵין אִישׁ מֵעֵז לַהֲגוֹת כִּי יְאָרְשֶׂנָּה לוֹ לְאִשָּׁה.
וַתֶּעְגַּם רוֹחָהּ בְּקִרְבָּהּ, וַתִּשְׂנָא אֶת יָפְיָהּ, הַנַּעֲרָץ עַל יְדֵי כֹּל.
וַתִּסָּגֵר בְּחַדְרָהּ, וְלֹא אָבְתָה לִרְאוֹת פְּנֵי מְכַבְּדִים, וּבְנִשְׁפֵי-רִקּוּד לֹא עָלֵזָה.

------------------
עִם עֶרֶב אָשׁוּב, וְאוֹי-אוֹי לָךְ אִם אֵין הַצֶּמֶר בְּיָדֵךְ".
וַתִּסְתַּלֵּק אַפְרוֹדִיטֵי בְּרִכְבָּהּ, רֶכֶב-הַיּוֹנִים.
וַיְהִי בְּהִתְקָרֵב פְּסִיכֵי אֶל הַנַּחַל וַתִּשְׁמַע קוֹל קְנֵה-סוּף מִן הַקָּנִים הַגְּדֵלִים עַל שְׂפַת-הַמַּיִם, לוֹחֵשׁ לָהּ: "הִשָּׁמְרִי-לָךְ מֵהִכָּנֵס אֶל הַנַּחַל לַעֲבוֹר בּוֹ, כִּי קָדוֹשׁ הַנַּחַל לְאַפּוֹלוֹן, וְהוּא לֹא יִסְלַח לִמְחַלֵּל מֵימָיו.
וְאֶל כִּבְשׂוֹת-הַצֹּאן הָהֵן אַל תִּגָּשִׁי.
צֹאן טוֹרְפוֹת הֵן.

------------------
הוּא כִּמְעַט יָצָא מִבֶּטֶן-אִמּוֹ, לֹא שָׁהָה בַּעֲרִיסָתוֹ, כִּי אִם קָם וְעָבַר אֶת סַף הַמְּעָרָה אֲשֶׁר נוֹלַד בָּהּ, וַיֵּצֵא לְבַקֵּשׁ אֶת הַבָּקָר אֲשֶׁר לְאַפּוֹלוֹן.
לֹא הִרְחִיק לֶכֶת, וְהִנֵּה לְפָנָיו צָב, מְכַרְסֵם אֲזוֹבִים וּפִטְרִיּוֹת וְזוֹחֵל לְאִטּוֹ, כְּמִשְׁפַּט הַצַּבִּים.
רָאָה הֶרְמֶס – זֶה שֵׁם הַיֶּלֶד – אֶת הַצָּב, וַיִּצְהַל לְמַרְאֵה הַיְּצוּר הַזֶּה, וַיֹּאמֶר לוֹ: "שָׁלוֹם, שׁוֹכֵן-הָרִים! פְּגִישָׁתִי אִתְּךָ הִיא לְמַזָּל טוֹב.

------------------
אִם אֹמַר דָּבָר אֶחָד בְּשִׁבְחֲךָ, מֻתָּר לְךָ לָבוֹא אֶל הַמְּעָרָה פְּנִימָה.”
– וְאִם תֹּאמְרִי שְׁנֵי דְבָרִים בְּשִׁבְחִי? – אָמַר הֶחָתוּל.
– לְעוֹלָם לֹא אֶעֱשֶׂה כָּךְ, – אָמְרָה הָאִשָּה, – וְאוּלָם אִם אֹמַר שְׁנֵי דְבָרִים בְּשִׁבְחֲךָ, מֻתָּר לְךָ לָשֶּׁבֶת אֶצֶל הָאֵש בַּמְּעָרָה.
– וְאִם תֹּאמְרִי שְׁלשָׁה דְבָרִים? – אָמַר הֶחָתוּל.

------------------
אֶזְכֶּה וְאָשׁוּב בְּעוֹד חֲמִשִּׁים שָׁנָה, וְאֵת אֲשֶׁר אֶרְאֶה, אוֹתוֹ אֲסַפֵּר לָכֶם.
------------------
מִיָּד מַתְחִיל דִּמְיוֹנָם שֶׁל הַצְּעִירִים מְשַׁעַשְׁעָם, וְהֵם חוֹזִים קִבּוּץ מֻשְׁלָם בַּמָּקוֹם: כָּאן רֶפֶת, שָׁם בֵּית-אֹכֶל עִם גִּנַּת-נוֹי… אֶלָּא שֶׁפּוֹרְצוֹת מַחֲלוֹקוֹת: גִּבְעָה מִנֶּגֶד, שֶׁהָאֶחָד רוֹצֶה לְהָקִים עָלֶיהָ אֶת בֵּית-הָאֹכֶל, רוֹצָה הָאַחַת לָשִׂים שָׁם דַּוְקָא בֵּית-יְלָדִים; אִישׁ-לוּל אֶחָד, הַמּוֹנֶה אֶת מְטִילוֹתָיו בְּאַלְפֵיהֶן (בַּחֲזוֹן-דִּמְיוֹן, כַּמּוּבָן) מִתְדַּיֵּן וּמִתְוַכֵּחַ עִם תּוֹרָנִית-מִטְבָּח, שֶׁאֵין הוּא מַסְכִּים לְהַעֲנִיק מִן הַבֵּיצִים
------------------
יֵשׁ גַּם כִּפּוֹת, כְּהָרֵי-תָבוֹר בִּזְעֵיר-אַנְפִּין, אֲשֶׁר מִתַּחְתֵּיהֶן מְבַצְבְּצִים שׁוּלֵי-לֹבֶן, כְּאִלּוּ נֶעֱרַם חֲצִי-כַּדּוּר שֶׁל קֶמַח-מֶלֶט עַל בָּסִיס שֶׁל גִּיר.
סַע מִילֵי-מִילִין, וְאֵין אָדָם, וְאֵין יִשּׁוּב, וְאֵין עֵץ – חוּץ מִן שִׂיחֵי-זְרָדִים נְמוּכִים וּשְׂרָכִים קִפּוֹדִיִּים בְּצַד עֲרוּצִים וּבְקִיעִים וַחֲגָוִים תַּחְתּוֹנִיִּים בְּקִפּוּלֵי-הַחוֹל, שֶׁנִּשְׁתַּמְּרוּ בָּהֶם שְׁיָרֵי-שִׁקּוּי מֵעוֹנַת-הַגְּשָׁמִים.

------------------
– אֵינֶנִּי יוֹדֵעַ, כִּי מֵעוֹלָם לֹא נִרְדֵּיתִי מִתּוֹךְ קְלִפָּתִי; אֲבָל אַגִּיד לְךָ בֶּאֱמֶת: אִם רְצוֹנְךָ לִרְאוֹתֵנִי שׂוֹחֶה לַמֶּרְחַקִּים, אֵין לְךָ אֶלָּא לְהַשְׁלִיכֵנִי אֶל תּוֹךְ הַמַּיִם. 

------------------
וַיְהִי בְּנַגְּנַהּ, פִּיהָ נוֹשֵׁף בְּפִי-הֶחָלִיל וְאֶצְבְּעוֹתֶיהָ מְפַזְּזוֹת עַל הַנְּקָבִים, וַתֵּרֶא וְהִנֵּה הֶרָה וְאַפְרוֹדִיטֵי קוֹרְצוֹת עַיִן אִשָּׁה אֶל רְעוּתָהּ וּמְכַסּוֹת פֶּה לְהַסְתִּיר צְחוֹקָן, כְּמוֹ רָאוּ בָהּ נִלְעָגוֹת.
וַתֵּלֶךְ אַתֵּינֵי וַתַּעֲמוֹד לִפְנֵי רְאִי-הַנְּחֹשֶׁת הַמְּלֻטָּשׁ אֲשֶׁר עָשָׂה הֶפֵיסְטוֹס הַחִגֵּר, חֲכַם-הֶחָרָשִׁים, תְּשׁוּרָה לָאֵלוֹת; וַתָּחֵל לְנַגֵּן.
וַתֵּרֶא, וְהִנֵּה בְּנָשְׁפָהּ בֶּחָלִיל, פָּנֶיהָ מִתְעַוִּים וְשִׂפְתוֹתֶיהָ מִתְעַקְּמוֹת.

------------------
וַתֵּאוֹת פֶּרְסֶפוֹנֵי לַעֲשׂוֹת כְּבַקָּשָׁתָהּ, וַתְּמַלֵּא אֶת קֻפְסַת-אַפְרוֹדִיטֵי בְּמִשְׁחַת-הַסְּגֻלָּה, הַמְּשַׁמֶּרֶת יֹפִי לָנֶצַח.
וַתִּשְׁלַח אֶת פְּסִיכֵי מִלְּפָנֶיהָ בְּשָׁלוֹם.
וְגַם בַּעֲלוֹת פְּסִיכֵי בְּדַרְכֵי-שְׁאוֹל בַּחֲזָרָה אֶל אַרְצוֹת-הַחַיִּים, נִזְהֲרָה לִשְׁמוֹר אֶת פִּקּוּדֵי-הַמִּגְדָּל: לֹא שָׁעֲתָה אֶל הַנָּשִׁים הָעוֹשׂוֹת בָּאֶרֶג, וּמִן הַבְּהֵמָה הַצּוֹלַעַת נוֹשֵׂאת-הָעֵצִים וַאֲדוֹנֶיהָ הַצּוֹלֵעַ הִתְעַלָּמָה.

------------------
וְלֹא כָּל הַתֵּבוֹת, שֶׁזָּרְעוּ הַצְּעִירִים, יָכֹלְתִּי לִרְאוֹת מַה צָּמַח מֵהֶן.
אַךְ עַל שְׁתַּיִם הִשְׁגַּחְתִּי.
מָקוֹם שֶׁנִּזְרְעָה תֵּבָה רִאשׁוֹנָה שֶׁבַּסֵּפֶר – בְּרֵאשִׁית – צָמְחוּ שָׂדוֹת וּפַרְדֵּסִים וְגַנִּים וִיעָרוֹת וְיִשּׁוּבִים בְּאֶרֶץ שֶׁל מִדְבָּרוֹת וְהַרְרֵי-שִׁמָּמוֹן וָחֳלָאִים רָעִים, וְנִתַּן לַסֻּכָּה שֹׁרֶשׁ-מוֹלֶדֶת.

------------------
הָיוּ הַנָּמֵר וְהַכּוּשִׁי נְבוֹכִים מִדְּבָרָיו, אַף-עַל-פִּי-כֵן יָצְאוּ לְבַקֵּשׁ אֶת הַצְּמָחִים הָאֶזְרָחִיִּים.
וּמִקֵּץ יָמִים רַבִּים מָצְאוּ יַעַר גָּדוֹל, רָם וְנִשָּׂא, מַלֵּא גִּזְעֵי-עֵץ, כֻּלָּם חֲבַרְבָּרִים וּמְבֻעְבָּעִים וַעֲקֻדִּים וּבְרֻדִּים וּטְלוּאִים וּזְרוּעִים וּקְצוּצִים וּצְלוּפִים וּצְלוּבִים בַּצְּלָלִים (אֱמֹר כָּל זֶה בְּקוֹל רָם וּבִנְשִׁימָה אַחַת, אוֹ אָז תָּבִין מַה רַבּוּ הַצְּלָלִים בְּאוֹתוֹ הַיַּעַר.)

------------------
קֹדֶם אָמְרָה כִּי בַעְלָהּ הוּא צָעִיר יָפֶה, בַּעַל זְקַן-מוֹכִין, וְעַתָּה הִיא אוֹמֶרֶת כִּי אִישׁ בְּגִיל-הָעֲמִידָה הוּא, וּשְׂעָרוֹ מְקֻרְזָל! אוֹ שֶׁהִיא מַעְלִימָה דְבַר-מָה מֵאִתָּנוּ, אוֹ שֶׁבְּעַצְמָהּ אֵינֶנָּה יוֹדַעַת מַה-מַּרְאֵה בַּעְלָהּ".
וְהַצְּעִירָה בִּדְבָרָהּ: "אוּלַי בַּעְלָהּ הוּא אֵל, הַמַּסְתִּיר דְּמוּתוֹ מִמֶּנָּה.
וְאִם כֵּן, קָרוֹב לְוַדַּאי שֶׁגַם הַיֶּלֶד שֶׁלָּהּ יִהְיֶה בֶּן-אַלְמָוֶת.

------------------
בֹּקֶר מוּזָר הָיָה זֶה, כִּי הַשֶּׁמֶשׁ נֶחְפַּז לָצֵאת בִּמְלֹא-אִשּׁוֹ בְּעוֹד אַחֲרוֹנֵי-הַכּוֹכָבִים בַּשָּׁמַיִם.
כִּמְעַט לֹא הִנִּיחַ מָקוֹם לְאֵאוֹס, אֵלַת-הַשַּׁחַר, לְשַׂחֵק בְּרִקְמוֹתֶיהָ סָגֹל וּוָרֹד וְכַרְכֹּם".
וַתִּשְׁתָּאֶה דֵימֶטֶר עַל הַמַּעֲשֶׂה הַזֶּה.
לִבָּהּ אָמַר לָהּ כִּי הִבָּלַע עֵדֶר-הַחֲזִירִים אֲשֶׁר לַמֶּלֶךְ קֶלֶאוֹס קַשֶּׁר יִתְקַשֶּׁר עִם הֵעָלֵם בִּתָּהּ.
אַךְ דָּבָר בָּרוּר לֹא יָדָעָה.

------------------
סַדְּרִי אוֹתָם גַּרְעִין-גַּרְעִין לְמִינֵהוּ, בִּקְבוּצוֹת קְטַנּוֹת וּנְקִיּוֹת, כָּל זַן וָזַן וּקְבוּצָתוֹ.
זֹאת מְלַאכְתֵּךְ עַד עָרֶב.
וְאִם לֹא תַשְׁלִימִי פָּעֳלֵךְ בְּטֶרֶם זְרוֹחַ הֶסְפֵּרוֹס בִּשְׁמֵי-הַמַּעֲרָב, אֲקַפַּח זְרוֹעוֹת-יָדַיִךְ, וְלֹא תוֹסִיפִי שְׁלוֹחַ אוֹתָן לְחַבֵּק אֵלִים צְעִירִים".

------------------
וְלַנַּעַר אֶלְשָׂרָף מִימֵי-יַלְדּוּתוֹ נַעֲרָה אֲהוּבָה מִבְּנוֹת הָאָרֶץ, אֲשֶׁר גַּם הִיא אֲהֵבַתְהוּ. וְהִיא לֹא כְבַת-הַכּוֹכָבִים חִוֶּרֶת בְּלֹבֶן אוֹר, כִּי אִם בְּרִיאַת-בָּשָׂר, אֲדֻמַּת-לֶחִי, וְיָדֶיהָ מְחַבְּבוֹת עֲבוֹדָה. הִתְפַּלְּאָה הַנַּעֲרָה עַל כִּי חָדַל רֵעָהּ הַטּוֹב מִבֹּא אֶל בֵּית-אִמָּהּ מִדֵּי-יוֹם כְּמִשְׁפָּטוֹ. אַךְ צְנוּעָה הָיְתָה, וְלֹא מָצְאָה אֶת נַפְשָׁהּ לָלֶכֶת אֵלָיו בְּעֵת חָשְׁקוֹ בִּבְדִידוּת; כִּי אָמְרָה: לָמָּה אֶהְיֶה לְטֹרַח לוֹ?

------------------
וַיְהִי כְּשֶׁבֶת הֶרָה בְּכִסֵּא-הַתִּפְאֶרֶת, אֲשֶׁר עָשָׂה לָהּ הֶפֵיסְטוֹס, וַיִּתְרוֹמֵם הַכִּסֵּא וַיְרַחֵף בָּאֲוִיר; וְשַׁרְשְׁרוֹת-זָהָב יָצְאוּ מִתַּחַת לִזְרוֹעוֹת-הַכִּסֵּא וַתְּרַתֵּקְנָה אֶת הַיּוֹשֶׁבֶת בּוֹ, רַתֵּק הֵיטֵב, עַד לֹא יָכְלָה לָזוּז מִמּוֹשָׁבָהּ.
דָּאוּ כָּל הָאֵלִים מִסָּבִיב לְמַלְכָּתָם, נִסּוּ לְהַתִּיר אוֹתָה מֵרַתּוּקוֹתֶיהָ, וְלֹא יָכֹלוּ.
וְזֶאוּס אֵין עִמָּהּ אָז, כִּי לְמַסָּע הָלָךְ.
פִּדְיוֹן הֶרָה וּמְחִירוֹ 

------------------
וּתְנַאי אֶחָד יֵשׁ גַּם לְבָתֵּי-הַחֲרשֶׁת וְגַם לְבָתֵּי-הַדִּירָה: אֲשֶׁר חֶלְקַת עֵשֶׂב וְעֵץ וָשִׂיחַ תִּהְיֶה סוֹבֶבֶת אֶת הַבַּיִת לְכָל-עֵבֶר לְפָחוֹת בְּקֹטֶר-אֹרֶךְ הַבַּיִת עַצְמוֹ.
בַּיִת שֶׁהוּא מֵאָה אַמָּה לְאֹרֶךְ – מֵאָה אַמָּה לְכָל צְדָדָיו יֵשׁ גִּנַּת דֶּשֶׁא וָעֵץ וְשִׂיחֵי-פְּרָחִים.
וְאִם בֶּן קוֹמוֹתַיִם הַבַּיִת, יֻכְפַּל שֶׁטַח-הַצֶּמַח אֲשֶׁר מִסָּבִיב לוֹ – עַד שֶׁהָעִיר כֻּלָּהּ טְבוּלָה בְּיֶרֶק וְצִבְעֵי-פְּרָחִים וְרֵיחוֹתֵיהֶם.

------------------
בָּא הַפַּרְסִי וּמָצָא אֶת הָעוֹר, וְהוּא חִיֵּךְ חִיּוּךְ אֶחָד אֲשֶׁר הִתְפַּשֵּׁט וְהִתְגַּלְגֵּל פַּעֲמַיִם מִסָּבִיב לְפָנָיו. אָז רִקֵּד שָׁלֹש פְּעָמִים בְּמַעְגָּל מִסָּבִיב לָעוֹר, וְשִׁפְשֵׁף אֶת יָדָיו זוֹ בָזוֹ. אַחַר הָלַךְ אֶל מִשְׁכָּנוֹ, וּמִלֵּא אֶת כּוֹבָעוֹ פֵרוּרֵי-עֻגָה, כִּי חוּץ מֵעֻגוֹת אֵין הַפַּרְסִי אוֹכֵל מְאוּמָה, וְכֵיוָן שֶׁמֵּעוֹלָם לֹא טִאְטֵא אֶת מִשְׁכָּנוֹ, הָיָה זֶה מָלֵא פֵרוּרִים. 
------------------
וְאֶת הַקְּלִפָּה הָעֶלְיוֹנָה נִקָּה, וַיִּקְבַּע בְּתוֹכָהּ שְׁנֵי קָנִים חֲלוּלִים, יַחַד מְהֻדָּקִים מִמַּעַל, וְשֶׁבַע נִימֵי-כִבְשָׂה מָתַח עֲלֵיהֶם.
אַחֲרֵי-כֵן נִסָּה אֶת הַכְּלִי הַנֶּחְמָד אֲשֶׁר יָצַר, פָּרַט בְּמַכּוֹשׁ עַל הַנִּימִים, וַיּוֹצֵא מִן הַכְּלִי נִגּוּנִים עַלִּיזִים: מַנְגִּינוֹת שֶׁל חֲתֻנָּה וּמַנְעַמֵּי אַהֲבָה, וְחֶמְדוֹת טֶבַע, וַעֲלִילוֹת אֵלִים וּבְנֵי-אָדָם.

------------------
וַתִּלְבַּשׁ אַפְרוֹדִיטֵי נְקָמוֹת, כִּמְעַט נִתְכַּעֲרוּ פָּנֶיהָ הַיָּפִים מִכַּעַס, וַתִּתְאַכְזֵר לַנַּעֲרָה, וַתֹּאמַר: "הַאַתְּ פְּסִיכֵי יְרִיבָתִי, אֲשֶׁר הַמְּעַט לָךְ קַחַת מִנְחוֹתַי מִבְּנֵי-אָדָם, לָקַחַתְּ בַּשִּׁבְיָה אֶת בְּנִי, אֶת אֶרוֹס, וְכִמְעַט הֵמַתְּ אוֹתוֹ, לוּ יָכְלוּ אֵלִים לָמוּת.
הִנֵּה הוּא שׁוֹכֵב פָּצוּעַ בְּאוֹלִימְפּוֹס שֶׁל-מַעְלָה, מִשֶּׁמֶן רוֹתֵחַ אֲשֶׁר יָצַקְתְּ עַל בְּשָׂרוֹ, וְאֵין תְּרוּפָה לְפִצְעוֹ.

------------------
בִּשְׂכַר לִינָה אוֹ סְעֻדָּה הָיָה עוֹזֵר לָהֶם לַמִּתְיַשְּׁבִים לְהָקִים צְרִיפִים וּרְפָתוֹת, אוֹ לַחֲרשׁ קַרְקַע בְּתוּלָה, אוֹ לְסַקֵּל גִּבְעַת-טְרָשִׁים, אוֹ לְהַתְקִין רָהִיטִים וְלִקְלֹעַ חֲבָלִים מִדְּגַן-הַבָּר, אוֹ שֶׁהָיָה מוֹלִיךְ אֶת בְּהֶמְתָּם שֶׁל הַמִּתְיַשְּׁבִים אֶל “נְקִיק-צְבָאִים” – זֶה בּוֹר-מֶלַח שֶׁהַצְּבָאִים שֶׁבַּיַּעַר יוֹדְעִים אוֹתוֹ וְהֵם בָּאִים לִלְקֹק מִמֶּנּוּ; וְהַבְּהֵמוֹת הַבֵּיתִיּוֹת שׁוֹקְקוֹת לְמֶלַח וְאֵין לָהֶן. 
------------------
מִלְּאוּ אֶת שַׂעֲרוֹת הַזָּר טִיט, וְהִכִּישׁוּ בְתֻפֵּי הַשֵּׁבֶט הַמַּרְעִישִׁים, עַד שֶׁנִּזְעֲקוּ יַחְדָּו כָּל אַלּוּפֵי שֵׁבֶט טֶגּוּמֵי, עִם סְגָנֵיהֶם וְהֶגְמוֹנֵיהֶם וּפַחוֹתֵיהֶם וּנְגִידֵיהֶם וּנְצִיבֵיהֶם, וְכָל בְּנֵי בְרִיתָם: הַוַּכְלַקִי וְהָאַנְגֵיקוֹקִי וְהַגּוּגוּאִי וְהַבּוּנְזִי – קָהָל גָּדוֹל אֲשֶׁר לֹא יִמָּנֶה מֵרֹב.
כֻּלָּם הֶחֱלִיטוּ כִּי בְטֶרֶם יָסִירוּ אֶת רֹאשׁ הַזָּר מֵעָלָיו, עָלָיו לְהַנְחוֹתָם וּלְהַרְאוֹתָם אֵיפֹה הִצְפִּין אֶת טָפִי הַמִּסְכֵּנָה.

------------------
וְזֶה מְקוֹמוֹ וְתַפְקִידוֹ שֶׁל הַחִנּוּךְ, מַה שֶׁנִּקְרָא בְּפִי אֲבוֹתֵינוּ תַּלְמוּד תּוֹרָה: בְּתוֹךְ תְּנָאֵי הַיִּשּׁוּב הַמְּסֻבָּכִים וְהַמֻּרְכָּבִים – לִלְמוֹד, לִשְׁמוֹר, לְקַיֵּם וְלַעֲשׂוֹת אֶת לִקְחֵי הַפַּשְׁטוּת וְהַשִּׁוְיוֹן וּקְדֻשַּׁת-הַחַיִּים, שֶׁנִּתְמַצּוּ מִתּוֹךְ הַמַּסָּעוֹת וְהַחֲנָיוֹת בַּיְּשִׁימוֹן.

------------------
עַכְשָׁו שֶׁקָּרָאתִי אוֹתָם, שׁוּב אֵינִי יָכוֹל לְהַפְסִיקָם, גַּם אִלּוּ רָצִיתִי בְּכָךְ.
הוֹצִיא אֶחָד מֵהֶם מִין שׁוֹט אָרֹךְ, סִבֵּב אוֹתוֹ בִּתְנוּעָה מְהִירָה עַל גֵּווֹ שֶׁל הַכֶּלֶב, וְהַכֶּלֶב עָמַד זָקוּף עַל שְׁתֵּי רַגְלָיו.
גָּבוֹהַּ מְאֹד, גָּבוֹהַּ כִּמְעַט כַּשּׁוֹטְרִים עַצְמָם.
נִקְשַׁר הַשּׁוֹט כְּלוּלָאָה מִסָּבִיב לְצַוָּארוֹ, וְהַשּׁוֹטְרִים סְחָבוּהוּ אֶל-תּוֹךְ הַמְּכוֹנִית.
זוֹ נִסְגְּרָה, וְנָסָעָה.

------------------
– נָפַל שְׁלֹמֹה עַל פָּנָיו וַיֹּאמַר: – הוֹ חַיָּה, עָרַכְתִּי אוֹתוֹ שֻׁלְחָן לֹא מִפְּנֵי שֶׁבֶּאֱמֶת חָפַצְתִּי לִמְלֹךְ עַל הַחַיּוֹת, אֶלָּא מִפְּנֵי שֶׁחָפַצְתִּי לְהִתְפָּאֵר כִּי גָדוֹל וְעָשִׁיר בַּמְּלָכִים אָנֹכִי. וְעַכְשָׁו אֲנִי מִתְבַּיֵּשׁ, וְכָךְ נָאֶה לִי. – שְׁלֹמֹה בֶּן דָּוִד הָיָה בֶּאֱמֶת אִישׁ חָכָם וְנָבוֹן, חֲבִיבַי וַאֲהוּבָי. אַחֲרֵי-כֵן לְעוֹלָם לֹא שָׁכַח עוֹד כִּי אֱוִיל הוּא הַמִּתְפָּאֵר; וְעַכְשָׁו אָנוּ פּוֹתְחִים בַּסִּפּוּר עַצְמוֹ.

------------------
כֵּן עָשׂוּ הַנָּמֵר וְהַכּוּשִׁי יַחְדָּו, וְחָשׁוּ מֵחוּשׁ גָּדוֹל בְּבִטְנָם, שְׁנֵיהֶם יַחְדָּו.
וְאָז פָּגְשׁוּ אֶת בַּוַּיַּן – הוּא קוֹף-הַבַּבּוֹן, אֲשֶׁר רֹאשׁ-כֶּלֶב לוֹ, וְהוּא נוֹבֵחַ כַּכֶּלֶב, וְהוּא חָכָם מִכָּל חַיַּת-הַשָּׂדֶה, אֲשֶׁר בְּכָל אַפְרִיקָה הַדְּרוֹמִית.
וַיְדַבֵּר הַנָּמֵר אַל בַּוַּיַּן כְּחֹם הַיּוֹם וַיֹּאמַר:
– אָנָה הָלַךְ כָּל הַצַּיִד שֶׁלָּנוּ?
מִצְמֵץ בַּוַּיַּן בְּעֵינָיו.
הוּא יָדַע.

------------------
וַיִּפָּסֵק רֹאשׁוֹ מֵעַל גּוּפוֹ בַּחוּט הַדַּק אֲשֶׁר לְצַוָּארוֹ, וַיָּמֹת.
וּבַמָּקוֹם אֲשֶׁר נֶחְבַּט רֹאשׁוֹ בָּאֲדָמָה, וְשָׁם נִגַּר דָּמוֹ, צָמַח עֵץ-רִמּוֹן, הוּא אֲבִי כָל עֲצֵי-הָרִמּוֹנִים אֲשֶׁר בָּעוֹלָם.
 וְדַם-אַגְדִּיסְטִיס, מֻמְתָּק בְּיֵין-דִּיאוֹנִיסוֹס מִן הַמַּעְיָן, שָׁמוּר לָעַד בְּגַרְגְּרֵי-הַרִמּוֹן הַשְּׁקוּפִים.

------------------
וְשׁוּב נָדְדָה הָעֲשָׁשִׁית. כִּי נִלְקְחָה אֶל הַמִּטְבָּח. שָׁם הוּכַן קָפֶה עִם כְּרִיכִים. סֵדֶר-הַסְּעֻדּוֹת הָרָגִיל הֻפְרַע הַפַּעַם בְּשֶׁל הַחֲגִיגָה, וְהָיְתָה זֹאת כָּל אֲרוּחַת-הָעֶרֶב שֶׁל הַחֲבֵרִים – וְשֶׁל הָאוֹרְחִים. וְעַל כָּךְ נִתַּן נְאוּם-הִתְנַצְּלוּת קָצָר מֵאֵת אַחַד-הַבָּנִים. הַקָּפֶה שָׁחוֹר הָיָה, אַךְ רְוָיָה בּוֹ בְּזֶה הַלַּיְלָה הַגָּשׁוּם וְהַקָּרִיר.

------------------
– אַחַת הִיא אִם תָּפֵר אוֹ לֹא, – אָמְרָה אִשְׁתּוֹ, – עַל כָּל פָּנִים, אֵין בְּכֹחֲךָ לָכֹף אֲפִילוּ עָלֶה-שֶׁל-עֵשֶׂב בִּרְקִיעָתְךָ. אֲנִי מַזְמִינָה אוֹתְךָ לִרְקֹעַ.
רְקַע! רְקַע! רְקַע!

------------------
וַיְהִי כִּי הִפְצִירָה בוֹ מְאֹד, וְהִתְרַפְּקָה עָלָיו, וַתֶּאֱכֹף עָלָיו בְּשֵׁם אַהֲבָתוֹ אֵלֶיהָ – וַיִּכָּנַע לְפָנֶיהָ, וַיֹּאמֶר לָהּ: "יָדַעְתִּי אֶת אַחְיוֹתַיִךְ כִּי רָעוֹת הֵנָּה.
אֲבָל אַקְשִׁיב בְּקוֹלֵךְ הַפָּעַם, וְאֶתֵּן לָהֶן לִרְאוֹתֵךְ וּלְדַבֵּר עִמָּךְ.
אַף תּוּכְלִי לְהַרְאוֹת לָהֶן אֶת נָוֵךְ.
אֲצַו עַל זֶפִירוֹס, רוּחַ-מַעֲרָב, וְיוֹרִידֵן אֵלַיִךְ.

------------------
אִמְרִי לִי, אֵפוֹא, הוֹ גְבִרְתִּי וְלֵב-לְבָבִי, אֵיכָה חָכַמְתְּ כָּל-כָּךְ?
וּבַלְקִיס, יָפָה וּגְבֹהָה, הִבִּיטָה לְמַעְלָה אֶל תּוֹךְ עֵינֵי שְׁלֹמֹה, וְהִטְּתָה רֹאשָׁה קְצָת הַצִּדָּה, כְּמוֹ הַפַּרְפָּר, וַתֹּאמַר: – רֵאשִׁית, הוֹ אֲדוֹנִי, כִּי אֲהַבְתִּיךָ, וְשֵׁנִית, הוֹ אֲדוֹנִי, כִּי יָדַעְתִּי מָה הוּא עַם-הַנָּשִׁים.
אָז עָלוּ אֶל אַרְמוֹנָם וַיִּחְיוּ בְאשֶׁר וּבְשַׁלְוָה כָל יְמֵי חַיֵּיהֶם.
כְּלוּם לֹא פִּקְחוּת הָיְתָה זֹאת מִצַּד בַּלְקִיס?
------------------
בְּמַסָּעַי וּנְדוּדַי בָעוֹלָם, הִגַּעְתִּי פַעַם אֶל אִי אֶחָד בְּמֶרְחַקֵּי הַיָּם. וְיוֹשֵׁב שָׁם קוֹסֵם נִפְלָא.
וְזֶה עִנְיַן הַקּוֹסֵם. מִתְּחִלָּה הָיָה יוֹשֵׁב כֻּלּוֹ לְבַדּוֹ, וְהָיָה מִשְׁתַּעֲשֵׁעַ עִם חָכְמָתוֹ, כִּי לֹא הָיָה שָׁם חוּץ מִמֶּנּוּ וּמֵחָכְמָתוֹ וְלֹא-כְלוּם. וּפַעַם נִמְלַךְ הַקּוֹסֵם וְעָשָׂה בְחָכְמָתוֹ הֵיכָל גָּדוֹל, עָשׂוּי חֲדָרִים וְתָאִים זֶה לְמַעְלָה מִזֶּה. 
------------------
דֵּימֶטֶר מִתְחַפֶּשֶׂת כְּאִשָׁה עֲנִיָּה, וּבְנוֹת הַמֶּלֶךְ קֶלֶאוֹס מַכְנִיסוֹת אוֹתָהּ אֶל בֵּיתָן וַתָּשָׁב דֵּימֶטֶר אֶל אֶלֶאוּסִיס, הַמָּקוֹם אֲשֶׁר שָׁם נֶעֶלְמָה קוֹרֵי לָרִאשׁוֹנָה.
וַתִּתְחַפֵּשׂ כְּאִשָּׁה עֲנִיָּה, חַסְרַת-בַּיִת, הַמְּבַקֶּשֶׁת עֲבוֹדָה כְּכֹל אֲשֶׁר תִּמְצָא יָדָהּ.
וַתִּפְגֹּשׁ בַּשָּׂדֶה אֶת יַמְבֵּי, הַצְּעִירָה בִּבְנוֹת הַמֶּלֶךְ קֶלֶאוֹס; וְיַמְבֵּי צוֹלַעַת מִלֵּדָה, כִּי אַחַת מֵרַגְלֶיהָ קְצָרָה וְאַחַת אֲרֻכָּה, אַךְ רַב כֹּחָהּ בַּחֲרוּזֵי-שִׁיר.

------------------
וְהוּא דָר בְּאַפְרִיקָה, וְהוּא מִלֵּא אֶת כָּל אַפְרִיקָה כֻלָּהּ בִּשְׁאֵלוֹתָיו וּבְקֻשְׁיוֹתָיו. הוּא שָׁאַל אֶת דּוֹדָתוֹ הָרָמָה אֶת הַנָּעֳמִית, לָמָּה תִצְמַחְנָה נוֹצוֹת זְנָבָהּ כָּכָה וְלֹא אַחֶרֶת, וְדוֹדָתוֹ הָרָמָה, הַנָּעֳמִית, הִלְקְתָה אוֹתוֹ בְּצִפּוֹרֶן-רַגְלָהּ הַקָּשָׁה וְהַגַּסָּה. הוּא שָׁאַל אֶת דּוֹדוֹ הָרָם, הַגִּ’ירָף, מַדּוּעַ חֲבַרְבּוּרוֹת לְעוֹרוֹ, וְדוֹדוֹ הָרָם, הַגִּ’ירַף, הִלְקָה אוֹתוֹ בְפַרְסָתוֹ הַקָּשָׁה וְהַגַּסָּה. 
------------------
אָז לָפְתָה לֶטוֹ אֶת עֵץ-הַזַּיִת אֲשֶׁר בָּאִי, וַתֵּלֶד בֵּן; וְהַבֵּן חָגוּר קֶשֶׁת-זָהָב, וְאַשְׁפַּת חִצֵּי-זָהָב בְּצִדּוֹ: הוּא הָאֵל אַפּוֹלוֹן.
אַפּוֹלוֹן אַךְ נוֹלַד תִּינוֹק וּפָקַח עֵינַים לִרְאוֹת אוֹר, וַיִּקְרָא בְקוֹל: "אֶהְיֶה קַשָּׁת-אֳמָן, וְאִנָּבֵא עֲתִידוֹת, וְאַפְלִיא נַגֵּן, וְאֵדַע לְרַפֵּא!" שָׁמְעוּ תֶמִיס וְאַמְפִיטְרִיטֵי וְאֵילֵיתִיָּה וְתָמָהוּ.
וְעֵץ הַזַּיִת הָיָה לְזָהָב טָהוֹר.
לֶטוֹ מֻצֶּלֶת עַל יְדֵי יְלָדֶיהָ מִיַּד הָעֲנָק טִיטְיוֹס 

------------------
חִישׁ פָּנָה אֶל בִּתּוֹ הַקְּטַנָּה, וַיַּז עָלֶיהָ מִן הַמַּיִם, וַתִּפְקַח הַבַּת אֶת עֵינֶיהָ (וְהִיא לֹא עוֹד פֶּסֶל-זָהָב קָטָן) וַתֹּאמֶר: "אַבָּא, מָה אַתָּה זוֹרֵק עָלַי מַיִם?" וַיִּזְרֹק מִידַס מִן הַמַּיִם עַל כָּל הָרָהִיטִים וְהַכֵּלִים אֲשֶׁר הֲפָכָם זָהָב בְּמַגָּעוֹ, וַיִּהְיוּ כְּבָרִאשׁוֹנָה.
אַחַר יָצָא עִם בִּתּוֹ הַקְּטַנָּה אֶל גִּנּוֹת-הַוְּרָדִים, וַיִּתֵּן אֶת בַּקְבּוּק-הַדְּלַעַת בְּיָדָהּ, וַיֹּאמֶר לָהּ: "הָיְתָה בִּפְרָחִים-מִסְפָּר מַחֲלַת-זָהָב.

------------------
וַיָּבוֹא הַמֶּלֶךְ אֶל הֵיכַל-דֵּימֶטֶר, וַיִּשָּׂא קוֹל תְּלוּנָה וּנְהִי, לֵאמֹר: "דֵּימֶטֶר, אֵלָה עֲנוּדַת זֵר-הַשִּׁיבֳּלִים, הַאִם לֹא נָהַגְנוּ בָּךְ כָּבוֹד, אֲנִי וְאִשְׁתִּי וּבְנוֹתַי, בִּהְיוֹתֵךְ מְשָׁרֶתֶת בְּבֵיתֵנוּ, וַאֲנַחְנוּ בִּבְלִי דַעַת כִּי אַתְּ אֵלָה? לָמָּה שִׁכַּלְתְּ אוֹתִי זֶה פַּעֲמַיִם? אֶת אַבַּס הַנַּעַר לָקַחַתְּ, וְהִנֵּה הֵסַבְתְּ גַם אֶת מוֹת דֵּימוֹפוֹאוֹן הַקָּטָן.
אֻמְלָל אֲנִי מֵאָבוֹת!"

------------------
אֲבָל אֵלַת-הַלְּבָנָה רָחֲקָה מִמֶּנּוּ, שָׁטָה רְחוֹקָה וְקָרָה בִּרְקִיעַ-הַלַּיְלָה, וְרַק בִּשְׁנָתוֹ תִּפְקֹד אוֹתוֹ וְתִתֵּן לוֹ אֶת אַהֲבָתָהּ.
וַיִּתְפַּלֵּל אֶנְדִּימְיוֹן אֶל זֶאוּס: "תְּנֵנִי וְאִישַׁן כָּל יָמַי וְלֵילוֹתַי, לְמַעַן תִּהְיֶה עִמִּי הָאֵלָה תָּמִיד, כִּי גָדוֹל צַעֲרִי מִנְּשׂוֹא".
שְׁנַת-נְצָחִים, וַחֲלוֹם-אַהֲבָה נֶעְדַּר-סוֹף 
וַיּתֵּן לוֹ זֶאוּס אֶת מְבֻקָּשׁוֹ, וַיַּפֵּל עַל אֶנְדִּימְיוֹן תַּרְדֵּמַת-עַד.

------------------
אַזְהָרָה שְׁנִיָּה
בְּשׂוֹרַת הֵרָיוֹן עָבְרוּ עוֹד שְׁנֵי יַרְחֵי-אֹשֶׁר לִפְסִיכֵי, וּבַעְלָהּ הַבִּלְתִּי-נִרְאֶה דִּבֵּר אֵלֶיהָ, לֵאמֹר: "דְּעִי, סַעַר בָּא מֵרָחוֹק, וְעַל רֹאשֵׁךְ יִתְחוֹלֵל.
כְּחַיּוֹת-טֶרֶף מִתְנַקְּשׁוֹת אַחְיוֹתַיִךְ לְחַיַּיִךְ עִמָּדִי.
הֵן תְּנַסֶּינָה לְשַׁדְּלֵךְ כִּי תִרְאִי פָּנַי – לְהַוָּתֵךְ.
הֵיטִיבִי לְנַפְשֵׁךְ שְׁמִירוֹת.
יָדַעְתִּי, תַּמָּה וּטְהוֹרָה כָּמוֹךְ, קָשֶׁה לָהּ לִתְכּוֹן מְזִמּוֹת-רֶשַׁע אֲשֶׁר לַאֲחֵרִים.

------------------
" שֶׁל אִיבִּיקוֹס?" הַשֵּׁם הַיָּקָר הַזֶּה הֶחֱרִיד וְעוֹרֵר אֶת הַצַּעַר הָרַעֲנָן שֶׁבַּלְּבָבוֹת. נִשְּׂאוּ עֵינַיִם כְּלַפֵּי מַעְלָה. דּוֹמֶה הַשָּׁמַיִם הִתְקַדְּרוּ, וְעַל רֶקַע-הַקַּדְרוּת, מִמַּעַל לָאוּלָם הָעֲנָקִי אֵין-גַּג, שָׁטָה סִיעַת-עֲגוּרִים, שׁוּט וְרַחֵף סָבִיב בִּכְנָפַיִם אִטִּיוֹת.
חִישׁ הִתְפַּשְּׁטָה הַהֲבָרָה: “שֶׁל אִיבִּיקוֹס, אוֹתוֹ אָנוּ מְבַכִּים? הַנִּרְצָח! מִי מִלֵּל שְׁמוֹ? וּמַה לַּשֵּׁם הַזֶּה אֶת צִפֳּרֵי-הַבָּר הָהֵן? הַאִם כָּאן סוֹד-הָרֶצַח טָמוּן?”

------------------
מֵאֲחוֹרֵיהֶן הָלְכוּ אֲנָשִׁים לְאָיִן מִסְפָּר וְכֻלָּם מְזֻיָּנִים מִכַּף רַגְלָם וְעַד קָדְקֳדָם אִישׁ אִישׁ לְפִי גְּדֻלָּתוֹ וְיִחוּסוֹ.
כָּל אֵלֶּה חָבְרוּ יַחַד וְרָקְדוּ וְצָעֲקוּ וְהֵרִיעוּ, עַד שֶׁהִפְחִידוּ כָּל דָּג עֶשְׂרִים מִיל עַל עֶשְׂרִים מִיל מִסָּבִיב.
רָצָה טֶשּׁוּמֵי, וְנָשְׁקָה לְטָפִי וְחִבְּקָה אוֹתָהּ חַבֵּק הֵיטֵב.
אֲבָל רֹאשׁ הָאַלּוּפִים אֲשֶׁר לְשֵׁבֶט טֶגּוּמֵי נִגַּשׂ אֶל טֶגּוּמֵי, אֲחָזוֹ בְתִסְרוֹקֶת רֹאשׁוֹ, וְנִעֲנַע אֶת כָּל גּוּפוֹ בְחָזְקָה.

------------------
וַתִּתְרַפֵּק אֵלַת-הַיֹּפִי עַל אֵל-הַמִּלְחָמָה, וַתְּתַנֶּה עִמּוֹ אֲהָבִים לְעֵין-הַשֶּׁמֶשׁ עַל מִטַּת-הַזָּהָב אֲשֶׁר עָשָׂה לָהּ הֶפֵיסְטוֹס בַּעְלָהּ לְיוֹם-כְּלוּלוֹתֶיהָ.
וְהֶלְיוֹס אֵל-הַשֶּׁמֶשׁ רָאָה אֶת הַדָּבָר, וַיַּגֵּד לְהֶפֵיסְטוֹס.
וַיִּכְעַס הֶפֵיסְטוֹס מְאֹד.
וַיַּךְ בְּפַטִּישׁ-בַּרְזֶל עַל נִסְכַּת-זָהָב, הָלוֹם וְרַקֵּעַ אוֹתָהּ הֵיטֵב, עַד הָיְתָה שְׁקוּפָה מֵרוֹב דַּקוּת.

------------------
כִּי חוֹטְבִים עַרְלֵי-לֵב קִצְּצוּ אֶת יַעֲרוֹתָיו, מִתְגָּאֵי עַל אֹרֶן, עַל שִׁטָּה וְעַל אַלּוֹן; וְגַנּוֹ, בּוֹ פָּרְחוּ וּבָשְׂמוּ הַצִּבְעוֹנִית, הַנַּרְקִיס, שׁוֹשַׁן-הָאֵזוֹב וּבַת-הַשֶּׁלֶג – חֶדְוַת פַּרְפָּרִים וְצִפֳּרֵי-דְבַשׁ – הֻכָּה בְּמַגֵּפָה, וְהָיָה נַחֲלָה לְאָטָד וְדַרְדַּר וְלַעֲנָה וּשְׁמַרְקְעֵי-אֶרֶס וִירוֹקַת-אֲגָם, וְאַכְסַנְיָה לְשִׁרְצֵי-טַחַב מַרְבֵּי-רַגְלַיִם, וְאֶפְעֶה וְעַקְרָב. 
------------------
הֵן עָמְדוּ עַל מַדְרְגוֹת הַשַּׁיִשׁ, מֵאָה בַּטּוּר וְצָעֲקוּ: – פַּחְדֵּנוּ מַה? בְּשֶׁקֶט וּבְשַׁלְוָה חָיִינוּ בְּתוֹךְ אַרְמוֹנֵנוּ, כְּדַרְכֵּנוּ, וְהִנֵּה פִּתְאֹם נֶעְלַם הָאַרְמוֹן, וַאֲנַחְנוּ נִשְׁאַרְנוּ יוֹשְׁבוֹת בַּעֲרָפֶל מָלֵא רַעַשׁ; וְהָיוּ קוֹלוֹת וּבְרָקִים, וּדְזִ’ינִים וְרוּחוֹת מִתְהַלְּכִים בַּחֲשֵׁכָה! זֹאת צָרָתֵנוּ, הוֹ רִאשׁוֹנָה בַמְּלָכוֹת, וְצַר לָנוּ בִמְאֹד-מְאֹד בְּאוֹתָה צָרָה, כִּי צָרָה צְרוּרָה הִיא שֶׁלֹּא כְכָל הַצָּרוֹת שֶׁיָּדַעְנוּ בִימֵי חֶלְדֵּנוּ.

------------------
הַכֹּל מִסָּבִיב, הַבָּנוּי אֵיתָן, תַּם וְנֶחֱרַב, וְהִיא לְבַדָּהּ קַיֶּמֶת.
אָז אָמַרְתִּי: אַךְ כֹּחַ אֱלֹהִי יֵשׁ בְּסֻכָּה קְטַנָּה זוֹ, שֶׁכָּל הַהֵיכָלוֹת וְהָאַרְמוֹנוֹת וְהַמִּבְצָרִים מִתְעַרְעֲרִים עִם הַזְּמָן, וְהִיא אֵינֶנָּה מִתְעַרְעֶרֶת עוֹלָמִית.
אָסוּרָה-נָא וְאֶרְאֶה מַה יֵּשׁ בַּסֻּכָּה פְּנִימָה.
וְנִכְנַסְתִּי וְרָאִיתִי, כִּי כְּדַלּוּת הַסֻּכָּה מִבַּחוּץ כֵּן דַּלּוּתָהּ מִבִּפְנִים.

------------------
בָּאוּ שְׁאַר צִפֳּרֵי-הַגָּן, וְנִקְרוּ לָהּ בְּרֹאשָׁהּ, וּפָצְעוּ צַוָּארָהּ. הָפכָה שִׁירָתָם רְצוּצָה וּפְגוּמָה, וְהָיְתָה תְלוּנָה וְהִתְאוֹנְנוּת. לִבְסוֹף יָרַד הַקּוֹסֵם מֵעֲלִיָּתוֹ אֶל הַחֲדָרִים הַתַּחְתּוֹנִים, וּמִן הַחֲדָרִים הַתַּחְתּוֹנִים אֶל הַגָּן, לִרְאוֹת מִי-זֶה וְאֵי-זֶה הַמְּקַלְקֵל אֶת זִמְרַת הַצִּפֳּרִים כֻּלָּן. מָצָא אֶת זוֹ הַצִּפּוֹר הַמְּטַפַּחַת בִּכְנָפֶיהָ כְּנוֹאֶשֶׁת. נִתְאַסְּפוּ כָּל הַצִּפֳּרִים לִרְאוֹת, אֵיךְ יִשְׁפּוֹט הַקּוֹסֵם אֶת הַצִּפּוֹר הַסּוֹרֶרֶת.

------------------
רַק זֹאת יָדַעְתִּי, כִּי מֵעוֹלָם וְאַף פַּעַם לֹא רָאִיתִי אֶת פְּרוֹמֶתֵּיאוֹס אָחִי מֵרִים אֶת כִּסּוּיוֹ וּמֵצִיץ לְתוֹכו.
וְהוּא צִוַּנִי וְהִזְהִירַנִי חֹמֶר-אַזְהָרָה לֵאמֹר: "אָסוּר וְאָסוּר לִפְתּוֹח אֶת הַפִּטָּס הַזֶּה אֲשֶׁר בְּפִנַּת-הַבָּיִת.
כַּאֲשֶׁר כֻּסָּה, כֵּן יִשָּׁאֵר מְכֻסֶּה, וְאֶת כִּסּוּיוֹ חַס מִלְהָזִיז".

------------------
אֲבִיהֶן – הָאַדִּיר בֶּאֵלִים: זֶאוֹס, וְאִמָּן – מְנֶמוֹסִינֵי, נְגִידַת הַזִּכָּרוֹן, וְיֵשׁ בָּהֶן מֵחָכְמַת אֲבִיהֶן וּמֵעֹשֶׁר הַחֲוָיּוֹת הַמְּשֻמָּרוֹת אֲשֶׁר לְאִמָּן.
חֲבִיבוֹת הֶמּוּסוֹת עַל אֵלִים וַאֲנָשִׁים.
אַפּוֹלוֹן, אֵל הַנֹּגהּ וְהַנּגּוּן, שׁוֹאֵף נֹעַם חֶבְרָתָן, וְלִפְרָקִים קְרוֹבִים הוּא בָּא לְבַקֵּר אוֹתָן וּלְנַגֵּן לִפְנֵיהֶן בְּכִנּוֹרוֹ.

------------------
"וְהִנֵּה. הָאוֹטוֹבּוּס שֶׁלִּי, אֲנִי מַשְׁגִּיחַ עָלָיו, שֶׁתְּהֵא דַרְכּוֹ נֶאֱמָנָה. אָנֹכִי אֶעֱנֶה אֶת שְׁלוֹמוֹ. הָאִם יֵשׁ מִי אַחֲרַאי בְּעַד הָאוֹטוֹבּוּס הַגָּדוֹל, שֶׁיִּהְיֶה לָהֶם לְנוֹסְעָיו עַל מִי שֶׁיִּסְמֹכוּ, כְּשֵׁם שֶׁנּוֹסְעַי סוֹמְכִים עָלָי? פְּלִיאָה מִמֶּנִּי הַדָּבָר. סוֹד הוּא, וְלֹא אֵדָעֵהוּ.
"סַחְתִּי כַּדְּבָרִים הַלָּלוּ לִפְנֵי אֶחָד מֵחֲבֵרַי, בֶּן-אֻמָּנּוּתִי. אָמַר לִי: ‘מַה-לְּךָ אֵצֶל אוֹטוֹבּוּסִים עֶלְיוֹנִים? 
------------------
שִׁמְעוּ וְהַקְשִׁיבוּ וְהַאֲזִינוּ, וַאֲסַפֵּר לָכֶם מַה שֶׁהָיָה וְקָרָה וְנַעֲשָׂה בַּיָּמִים שֶׁבָּהֶם הָיוּ בַּהֲמוֹת-הַבַּיִת בַּהֲמוֹת-בָּר, וְחַיּוֹת-הַבַּיִת הָיוּ חַיּוֹת-בָּר, וְכֻלָּן יַחַד הָיוּ פְּרָאִים שֶׁבִּפְרָאִים.
הַכֶּלֶב הָיָה פֶּרֶא, וְהַסּוּס הָיָה פֶּרֶא, וְהַכֶּבֶשׂ הָיָה פֶּרֶא, וְהַחֲזִיר הָיָה פֶּרֶא, וְהַפָּרָה וַדַּאִי הָיְתָה פִּרְאִית, וּבִדְרָכִים בּוֹדְדוֹת הִתְהַלְּכוּ לָהֶם בְיֵעֲרוֹת-פְּרָאִים רְטֻבִּים.
וּמִי הָיָה הֶפֶּרֶא מִכֻּלָּם? הֶחָתוּל.

------------------
וְכִי תִרְאִיהוּ מִפְלֶצֶת כְּעוּרָה, אַמְּצִי רוּחֵךְ, וּלְאוֹר-הַמְּנוֹרָה תִנְעֲצִי הַסַּכִּין עָמֹק-הַעֲמֵק בְּצַוָּארוֹ.
וַאֲנַחְנוּ אַחְיוֹתַיִךְ בְּקִרְבַת-הָאַרְמוֹן נִהְיֶה.
וְאַחֲרֵי גְאֻלָּתֵךְ מִן הָרַהַב, הָאוֹמֵר לְאָכְלֵךְ חַיִּים, נָחוּשׁ אֵלַיִךְ, נַעֲזוֹר לָךְ לְהוֹצִיא מֵאוֹצְרוֹת-הַחֶמֲדָּה אֲשֶׁר בָּאַרְמוֹן, וְנָשׁוּבָה אֶל הוֹרֵינוּ בְּחֶדְוָה.
אַחַר נִמְצָא לָךְ בַּעַל מִיַּקִּירֵי בְנֵי-אָדָם, וְאָשְׁרֵךְ יָאִיר יָמַיִךְ גַּם לֵילוֹתָיִךְ".

------------------
אֲבָל אִם הַסִּפּוּר יָפֶה הוּא, הוּא נִגְנָז אֵי-שֶׁהוּא בְּמֹחִי.
וְלִבְסוֹף – לִפְעָמִים אַחֲרֵי שָׁנִים רַבּוֹת – הוּא נוֹלָד וְנִכְתָּב מֵחָדָשׁ.
אֶת הַסִּפּוּר הַזֶּה סִפְּרָה לִי אֵם אֲשֶׁר מֵת עָלֶיהָ יֶלֶד נֶחְמָד.
הִיא אָמְרָה לִי, וַאֲנִי מַאֲמִין לָהּ, כִּי מִי שֶׁחוֹשֵׁב כִּי הָאָרֶץ רַק לוֹקַחַת אוֹר וְחֹם מִן הַשֶּׁמֶשׁ, וְאֵינֶנָּה נוֹתֶנֶת כְּלוּם בַּחֲזָרָה, טוֹעֶה טָעוּת גְּמוּרָה.
יֶלֶד כִּי יָמוּת, הוּא מִתְפָּרֵד לַחֲלָקָיו: מַיִם לְמַיִם, עָפָר לְעָפָר.

------------------
בַּפַּעַם הָרְבִיעִית לֹא חָזַרְתִּי הַחַדְרָה. יָרַדְתִּי בִּזְהִירוּת בַּמַּדְרֵגוֹת הַחִיצוֹנִיּוֹת הַחֲלַקְלַקּוֹת, וְגִשַּׁשְׁתִּי דַרְכִּי בֵּין מַעֲקַשִּׁים וּמִכְשׁוֹלִים, אֲשֶׁר חַצְרוֹת הַקִּבּוּץ הַנִּבְנֶה מְלֵאוֹת אוֹתָם: גַּבְשׁוּשֵׁי סִיד וְחָצָץ; שְׁבָבֵי-קְרָשִׁים, חוּטֵי בַּרְזֶל עָגֹל; בּוֹרוֹת חֲפוּרִים, וְעַקְמוּמִיּוֹת-קַרְקַע טִבְעִיּוֹת, וְכָל זַנֵּי קוֹץ וָבֹץ, שׂוֹרְטֵי-שׁוֹק וּמַמְעִידֵי-רֶגֶל.

------------------
וַתִּקַּח כָּל נְמָלָה גַּרְעִין אֶחָד בְּפִיהָ, וְעַד שְׁעַת-הַצָּהֳרַיִם כְּבָר הָיוּ הַגַּרְעִינִים מְסֻדָּרִים בִּקְבוּצוֹת קְטַנּוֹת, גַּרְעִין-גַּרְעִין לְמִינֵהוּ, כָּל זַן לְעַצְמוֹ.

וַיְהִי לְעֶת-עֶרֶב, וַתָּבוֹא אַפְרוֹדִיטֵי, וְהִנֵּה הַמְּלָאכָה עֲשׂוּיָה.
וַתִּגְעַר אַפְרוֹדִיטֵי בְּפְסִיכֵי: "בָּרוּר כִּי לֹא נָקַפְתְּ אֶצְבַּע בָּעֲבוֹדָה הַזֹּאת לַעֲשׂוֹתָהּ.
אֶל-נָכוֹן כִּשַּׁפְתְּ אֶת מִישֶׁהוּ לַעֲשׂוֹתָהּ בַּעֲדֵךְ, כְּמוֹ שֶׁכִּשַּׁפְתְּ אֶת בְּנִי לְדָבְקָה בָּךְ.

------------------
הֵם נִכְנְסוּ לְתוֹךְ הַדּוּגִית. הֲבַּת הַקְּטַנָּה נִלְוְתָה אֲלֵיהֶם; וְהָאִישׁ לָקַח אֶת ה“כְּרִית” שֶׁלּוֹ – זֶה פִּגְיוֹן מִתְעַגֵּל, מִתְנַחְשֵׁל, וְלַהַב לוֹ כְּשַׁלְהֶבֶת אֵשׁ – וְהֵם פָּלְשׁוּ אֶל נְהַר-פֵּרָק. אָז הִתְחִיל הַיָּם נָסוֹג אָחוֹר הָלְאָה-הָלְאָה, עַד שֶׁנִּמְצְצָה הַדּוּגִית מִשֶּׁפֶךְ נְהַר-פֵּרָק, עָבוֹר עַל-פְּנֵי סֵלַנְגּוֹר, עַל-פְּנֵי מַלַקָה, עַל פְּנֵי סִינְגַפּוּר, הָלְאָה-הָלְאָה עַד לָאִי בִּינְטַנְג, כְּאִלּוּ נִמְשְׁכָה בְּחֶבֶל.

------------------
אֲנִי לֹא הִכְנַסְתִּי בִּתְמוּנָה אֶת הַבִּיבָרִים, כִּי אֲנִי לֹא יְכוֹלָה לְצַיֵּר בִּיבָרִים, אֲבָל הִכְנַסְתִּי אֶת רָאשֵׁיהֶם – שֶׁהֲרֵי בֵּין כָּךְ וָכָךְ – חוּץ מֵרָאשֵׁיהֶם לֹא תִרְאֶה כְלוּם בְּעָבְרְךָ עַל פְּנֵי הַבִּצָּה.
וְהִזָּהֵר שֶׁלֹּא תִפּוֹל בָּהּ! וּמְעָרָתֵנוּ הִיא תֵּיכֶף מֵעֵבֶר לַבִּצָה.
וְזֹאת הִיא אִמָּא שֶׁלִּי הָעוֹמֶדֶת מִבַּחוּץ, יְפֵהפִיָּה הִיא.
הִיא הָאִמָּא הַיְּפֵהפִיָּה שֶׁבְּכָל הָעוֹלָם, אֲבָל הִיא לֹא תִהְיֶה נֶעֱלֶבֶת שֶׁעָשִׂיתִי אוֹתָהּ כָּל-כָּךְ פְּשׁוּטָה.

------------------
עַל-פִּי מַחְבֶּרֶת נַעֲלָמָה
בָּאתִי פַּעַם אֶל עִיר שֶׁהָיְתָה נֶהְדֶּרֶת בְּאַרְמוֹנוֹת וְהֵיכָלוֹת וּבָתֵּי-מִדּוֹת, כֻּלָּם בְּנוּיִים בְּטוּב-טַעַם, תְּמוּכִים בְּעַמּוּדִים עֲגֻלִּים וּבְעַמּוּדִים מְרֻבָּעִים, וּמְקֻשָּׁטִים בְּקִמְרוֹנוֹת וְזָוִיּוֹת וְכַרְכֻּבִּים, וּמֻקָּפִים חֲצֵרוֹת, רְצוּפוֹת שַׁיִשׁ וְגַרְעִינִית.

------------------
– כַּמָּה חֲכָמִים יְלָדִים קְטַנִּים הָרוֹאִים וְשׁוֹתְקִים! מֶה הָיְתָה דְמוּתָהּ שֶׁל הַחַיָּה הַהִיא?
וּבַת הַשַּׁעֲשׁוּעִים הַקְּטַנָּה אָמְרָה:
– עֲגֻלָּה הָיְתָה וּשְׁטוּחָה הָיְתָה; וְעֵינֶיהָ הָיוּ קְבוּעוֹת בְּרָאשֵׁי-קָנִים: וּצְדָדִית הָלְכָה, כָּכָה; וְגַבָּהּ הָיָה מְכֻסֶּה בְּשִׁרְיוֹן חָזָק.
סָח זְקַן-הָאַשָּׁפִים:
– כַּמָּה חֲכָמִים יְלָדִים קְטַנִּים הַדּוֹבְרִים אֱמֶת! עַכְשָׁו אֲנִי יוֹדֵעַ לְהֵיכָן הָלַךְ פַּאוּ-אַמָּה. תְּנוּ לִי אֶת הַמָּשׁוֹט!

------------------
שִׁמְשׁוֹן, אֱלִיל שֶׁמֶשׁ
דְּלִילָה, אֱלִילַת מַיִם
פְּלִשְׁתִּים, עַנְנֵי חֹרֶף
סַרְנֵי עֶקְרוֹן
סַרְנֵי גַת מַרְאוֹת שְׁקִיעָה בָּעֲנָנִים
סַרְנֵי אַשְׁקְלוֹן
סַרְנֵי עַזָּה
בְּבֵית-דָּגוֹן. עֵירֹם, רַק חֲגוֹרָה צְהֻבָּה לְמָתְנָיו, עוֹמֵד שִׁמְשׁוֹן בֵּין שְׁנֵי עַמּוּדִים: אֵלֶּה עֲשׂוּיִים אֲבָנִים לֹא-מְהֻקְצָעוֹת, מְשׁוּחוֹת בְּצֶבַע אָדֹם, מֻנָּחוֹת זוֹ עַל גַבֵּי זוֹ בִּמְאֻנָּךְ. פְּלִשְׁתִּים מִתְגָּרִים בּוֹ.
פְּלִשְׁתִּים:
אַיֵּה חַרְבְּךָ, הַגִּבּוֹר?
אֵי קַשְׁתְּךָ וְחִצֶּיךָ?

------------------
הוּא אָמַר שֶׁאֲנִי צָרִיךְ לַהֲפֹךְ, וְכֵיוָן שֶׁאֵין מַה לַהֲפֹךְ, אֶלָּא עוֹרִי, אֶהֱפֹךְ אֶת עוֹרִי.
– לְמַה תַהַפְכֶנוּ? – אָמַר הַנָּמֵר, נִרְגָּשׁ וְנִסְעָר בִּמְאֹד מְאֹד.
– לְצֶבַע יָפֶה וּמוֹעִיל, כְּגוֹן שָׁחוֹר-שְׁחַמְחַם, עִם מְעַט אַרְגָּמָן בְּתוֹכוֹ, וְעִם קוֹרְטוֹב שֶׁל כְּחוֹל-צִפְחָה.
זֶה יִהְיֶה הַדָּבָר הַמֻּכְשָׁר בְּיוֹתֵר בִּשְׁבִיל לְהִתְחַבֵּא בְּתוֹךְ חֲלוּלִים שֶׁבַּיַּעַר וּמֵאֲחוֹרֵי עֵצִים.

------------------
– כֵּן – אָמַר הַקֶּנְגּוּרוּ – וּלְוַאי לֹא עָשִׂיתִי כָּךְ. סָבַרְתִּי כִּי תִּפְעַל זֹאת עַל יְדֵי קְסָמִים וּתְפִלּוֹת, אֲבָל זוֹהִי הֲלָצָה לְמַעֲשֶׂה. 
– הֲלָצָה! – אָמַר נְקוֹנְג, מִמֶּרְחָצוֹ בְּאַגְמֵי הַתְּכֵלֶת – חֲזֹר עַל דְּבָרְךָ בַּשֵּׁנִית, וְאֶשְׁרֹק לְדִינְגוֹ, שֶׁיְּהֵא מֵרִיץ אוֹתְךָ עַד לְקִפּוּחַ רַגְלֶיךָ הָאֲחוֹרִיּוֹת. 

------------------
וּמַחֲזִיק אֲנִי טוֹבָה לְ“שַׂר-הַתַּחְבּוּרָה” שֶׁל הַקִּבּוּץ הָאַרְצִי, אֲשֶׁר יִחֵד לִי מָקוֹם בִּמְכוֹנִית נוֹשֵׂאת פְּעִילִים וְעַסְקָנִים בְּיוֹם הַהֵאָחֲזוּת הָרִשְׁמִית שֶׁל קִבּוּץ “הַשּׁוֹמֵר הַצָּעִיר” 74 בְּאִדְמִית; וַעֲלִיַּת הַבָּנִים וְהַבָּנוֹת לְשָׁם בְּפֹעַל חָלָה יָמִים-מִסְפָּר לִפְנֵי-כֵן. הֵיטִיב עִמִּי הַמִּקְרֶה, וְזֻמַּן לָשֶׁבֶת לִימִינִי בְּעֵת נְסִיעָה אָח-לְעֵט, אִישׁ אֵילוֹן, אֲשֶׁר לֹא חָסַךְ מִמֶּנִּי הֶעָרוֹת מַשְׂכִּילוֹת עַל מְקוֹמוֹת, בָּהֶם וְעַל-פְּנֵיהֶם עָבָרְנוּ.

------------------
בְּשִׁיר-הַגֵּיטָאוֹת מַה-פֵּרוּשׁ “אֲנַחְנוּ”? – הָעָם הַיְּהוּדִי כֻּלּוֹ.
וּמַה-פֵּרוּשׁ “פֹּה”? כָּל אַרְצוֹת-פִּזּוּרֵינוּ עַל פְּנֵי כַּדּוּר הָאָרֶץ.
בַּשֶּׁלֶט הַזֶּה הַמּוּבָן הוּא מְרֻכָּז וּמְצֻמְצָם עַד אֵין-שִׁעוּר לְעֻמַּת קוֹדְמוֹ.
“אֲנַחְנוּ” – הָא אֵינוֹ אֶלָּא חֲבוּרַת הַנְּעָרִים וְהַנְּעָרוֹת הָאֵלֶּה.

------------------
יָשַׁבְתִּי לִי בְּרִחוּק מָקוֹם מֵהֶם עַל בָּמָה לְקַבָּלַת-סְחוֹרוֹת שֶׁהָיְתָה שָׁם וְקָרָאתִי בְּחוֹבֶרֶת אֲשֶׁר מָשִׁיתִי מִכִּיסִי, עַד שֶׁשָּׁרְקָה הַחֲצוֹצְרָה לִזְמַן-כְּנִיסָה.
בָּעֶרֶב, כִּפְסוֹק תְּנוּעַת הַגַּלְגַּלִּים וְהָרְצוּעוֹת, הָעָמְדוּ כָּל הַפּוֹעֲלִים בְּשׁוּרָה אַחַת, וְשׁוֹמֵר אֵצֶל דֶּלֶת-הַיְּצִיאָה סָקַר כָּל אֶחָד מֵרֹאשׁוֹ עַד רַגְלָיו, לָדַעַת אִם לֹא נִלְקַח מְאוּמָה מֵרְכוּשׁ-הַבָּיִת. 
------------------
אֲבָל הוּא לֹא הִגִּיד לְאִישׁ מְאוּמָה.
בְּשׁוּב הָאִיש וְהַכֶּלֶב מִצּוּד צַיִד, אָמַר הָאִישׁ: “מַה סוּס-הַבָּר עוֹשֶׂה כָּאן?” אָמְרָה הָאִשָּׁה: “לֹא יִקָּרֵא עוֹד שְׁמוֹ סוס-הַבָּר, כִּי אִם הָעוֹזֵר הָרִאשׁוֹן יִהְיֶה שְׁמוֹ, כִּי הוּא יִשָּׂא אוֹתָנוּ מִמָּקוֹם לְמָקוֹם לְעוֹלָם וּלְעוֹלְמֵי-עוֹלָמִים.”
לְמָחֲרָת בָּאָה פָּרַת-הַבָּר אֶל הַמְּעָרָה, וְהִיא מַגְבִּיהָה אֶת רֹאשָׁהּ כְּדֵי שֶׁלֹּא תֵאָחֵזְנָה קֶרְנֶיהָ בָּאִילָנוֹת הַגְּדֵלִים פֶּרֶא.

------------------
וַיָּבוֹאוּ הָאֵלִים, וַיְמַלְאוּ צְחוֹק פִּיהֶם לְמִשְׁבַּת הַנִּתְפָּשׂ וְהַנִּתְפָּשֶׂת.
רַק פּוֹסֵידוֹן עָמַד סַר וְזָעֵף, כִּי גָדְלָה קִנְאָתוֹ בְאָרֶס, אֲשֶׁר חֲמוּדוֹת-אַפְרוֹדִיטֵי הָיוּ תַעֲנוּגוֹ.

------------------
וַתְּדַבֵּר אֶל סֶמֶּלֵי לֵאמֹר: "לֹא נִסְתַּר מִמֶּנִּי כִּי בַּלֵּילוֹת, בְּסַלְסֵל אוֹר-סֶלֶּנֵי בְּצֶמֶר-עָנָן, אַתְּ נִפְגֶּשֶׁת עִם אוֹהֵב, וְנַפְשֵׁךְ הַיּוֹדַעַת כִּי לֹא אָדָם פָּשׁוּט הוּא אוֹהֲבֵךְ זֶה.
מַעְלִים הוּא מִמֵּךְ אֶת דְּמוּתוֹ הָאֲמִתִּית.
שַׁלָּמָּה יִכְלָא סוֹדוֹ מִן הָאִשָּׁה אֲשֶׁר אָהַב? כִּי יָבוֹא אֵלַיךְ בַּלַּיְלָה הַזֶּה, כֹּה תֹאמְרִי לוֹ: אִם בֶּאֱמֶת תֶּאֱהָבֵנִי, הִתְגַּלֵה לְפָנַי בִּמְלֹא כְבוֹדְךָ הָאֲמִתִּי".

------------------
שְׁאֵלוּהוּ: “מָה הַכְּתָבִים הָאֵלֶּה?” וַיַּעֲנֶה בְלָשׁוֹן סְתוּמָה" “שָׁלֵם לִבִּי עִם הַנָּבִיא, אֶלָּא שֶׁאָבִי הָיָה מְשָׁרֵת בְּבֵית יְהוּדִים, וְנִתְגַּדַּלְתִּי עִם יַלְדֵי הַיְּהוּדִים, וַיְהִי בְּהִפָּרְדִי מֵעֲלֵיהֶם נָתְנוּ לִי מִסִּפְרֵי קָדְשֵׁיהֶם לְמַזְכֶּרֶת”.
אָמְרוּ לוֹ לִקְרוֹא בַסֵּפֶר הָעִבְרִי.
וַיִּשְׁתַּמֵּט בְּאָמְרוֹ: “קָּשִׁים סִפְרֵי הַיְּהוּדִים, וַאֲנִי אָמְנָם מְעַט לִמְדוּנִי בְּכִתְבֵיהֶם, וּפָחוֹת מִמַּה שֶׁלִּמְדוּנִי – סָפַגְתִּי”.

------------------
וַתִּפָּקַחְנָה עֵינֵי הַמֶּלֶךְ וְעֵינֵי בְנוֹתָיו לִרְאוֹת אֶת דֵּימֶטֶר בְּתִפְאֶרֶת אֱלֹהוּתהּ, וַיִּשְׁתַּחֲווּ לָהּ גַּם הֵמָּה.
וַתְּלַמֵּד דֵּימֶטֶר לַמֶּלֶךְ קֶלֶאוֹס אֶת הִלְכוֹת-פֻּלְחָנָהּ וּמִסְתּוֹרָיו, וַתְּצַו עָלָיו לִבְנוֹת לָהּ הֵיכָל עַל אַחַת פִּסְגוֹת-הֶהָרִים.
וַתֵּצֵא מִפֶּתַח הַבַּיִת, וַתִּמוֹג לְעֵינֵיהֶם בְּאוֹר-הַיּוֹם כְּזֹהַר נָמֵס בְּאוֹרָה.

------------------
וְהָיָה בֵּין הַיְּלָדִים אֶחָד אֲסוּפִי, לֹא יָדַע אִישׁ מִי אָבִיו וּמִי אִמּוֹ, כָּזֶה אֲשֶׁר אֵם אֻמְלָלָה מַנִּיחָה אוֹתוֹ עַל סַף בֵּית-הַכְּנֶסֶת אוֹ בֵּית-הַקְּהִלָּה, מֵחֹסֶר כֹּחַ לְפַרְנְסוֹ אוֹ מִטַּעַם אַחֵר.
וְהַיֶּלֶד גָּדַל לְיֹפִי, וְעַפְעַפָּיו אֲרֻכּוֹת, וְעֵינָיו טְהוֹרוֹת וּשְׁקֵטוֹת, וְיֵשׁ אֲשֶׁר עֲלִיצוּת תִּפְרוֹץ מֵהֶן לִרְגָעִים כְּאוֹר-בֹּקֶר.
וַיִּקְרְאוּ שְׁמוֹ יִצְהָל.
וְהָיָה לִבּוֹ מְגַעְגֵּעַ וְכוֹסֵף, וְלֹא יָדַע עַל מָה.
אוּלַי עַל אֵם אֲשֶׁר לֹא הִכִּיר מִיָּמָיו?

------------------
אֲזַי שׁוּב נִסְתַּדְּרוּ הַצְּעִירִים הָעַרְבִיִּים בְּשׁוּרָה, וְהֶחָלִיל מְנַגֵּן לִפְנֵיהֶם, וְהֵם צָעֲדוּ אֶל הַדֶּלֶת בְּמִקְצָב, כְּמוֹ בִּיצִיאָה מֵעַל בָּמָה. אַחֲרֵיהֶם נֶעֶלְמוּ גַם אַחְיוֹתֵיהֶם הַקְּטַנּוֹת.
בְּרָכָה מְסַפֶּרֶת

------------------
הֲרֵי כּוֹכָב יְרַקְרַק בְּכֶתֶף-עָנָן; וְעַד מְהֵרָה רַבּוּ הַכּוֹכָבִים בְּקִבּוּצֵיהֶם, זוֹרְחִים מֵעֵבֶר נְיוּ-ג’וֹיְרְזִי, מַכְתִּירִים רָאשֵׁי מִגְדָּלִים, דּוֹקְרִים בְּשַׂר-הַגַּלִּים מִתָּחַת. וְשַׂלְמַת-הַלַּיְלָה פְּרוּשָׂה עַל פְּנֵי הַמִּפְרָץ וּסְפִינוֹתָיו הַמְּהַלְּכוֹת, וְתַחְתֶּיהָ – עֲנָנִים יְרַחֵפוּ. הִשְׁמִיעָה סְפִינָה אַחַת קוֹל תְּקִיעָה כִּגְעִיָּה עֲצוּבָה מֵחֲזֵה-בְּהֵמָה. מֵאֲחוֹרֵינוּ חָשַׁךְ הַחֶדֶר לְגַמְרֵי. וּשְׁתִיקָתֵנוּ אֲרֻכָּה. 
------------------
וַתִּשְׁלַח אַרְטֶמִיס אִגֶּרֶת אֶל הָאַלּוֹאֵדִים, לֵאמֹר:"חִדְלוּ לָכֶם מִן הַמָּצוֹר עַל אוֹלִימְפּוֹס, וְאָבוֹא אֲלֵיכֶם בְּנַכּסוֹס הָאִי.
לְמוֹעֵד מִלּוּא הַלְּבָנָה אֶפְגָּשְׁכֶם, בַּעֲמוֹד הַלְּבָנָה בַּחֲצִי-הַשָּׁמַיִם, וְאֶהְיֶה לְאוֹטוֹס כְּשִׁפְחָה לַאֲדוֹנֶיהָ וּכְאִשָּׁה לְבַעְלָהּ".
צְבִיָּה מַכְסִיפַת קַרְנַיִם
קֵץ אֶפִיאַלְטֶס וְאוֹטוֹס, וְעָנְשָׁם בִּשְׁאוֹל עָלַץ אוֹטוֹס מְאֹד; וְאֶפִיאַלְטֶס קִנֵּא בְּאָחִיו, כִּי הֶרָה לֹא שָׁלְחָה לוֹ כַדְּבָרִים הָאֵלֶּה.

------------------
אִם עָמוֹס הַהוּא אִם עָמוֹס אַחֵר – אֲנִי לֹא מְצָאתִיו. בֵּינִי וּבֵינִי אָזַל הַקָּהָל וַאֲנִי נִשְׁאַרְתִּי לְבַדִּי עִם הַקִּבּוּצָאִים. יְעָצוּנִי: “דַּבֵּר אֶל רַכַּז-הַמֶּשֶׁק, צְבִי”; צְבִי בָּחוּר גְּבַהּ-קוֹמָה וְחָסֹן לֹא הִתְרַגֵּשׁ. אָמַר: “רַק לִפְנֵי חָמֵשׁ דַּקּוֹת יָרַד טֶנְדֶּר שֶׁלָּנוּ וְהָיָה יָכוֹל לָקַחַת אוֹתְךָ עַד הַכְּבִישׁ. חֲבָל!” וּלְאַחַר חֲצִי-שָׁעָה: “אִם הֶכְרֵחַ בַּדָּבָר יֵצֵא הַטֶּנְדֶּר עוֹד פַּעַם בִּמְיֻחָד לְמַעֲנֶךָ. וְאִם לֹא – עִמָּנוּ תָּלוּן”.

------------------
– זֶה נַעֲשֶׂה בְּכַוָּנָה תְחִילָה, – אָמַר הַגִּ’ין, – מִפְּנֵי שֶׁחִסַּרְתָּ אוֹתָם שְׁלֹשֶׁת הַיָּמִים. מֵהַיּוֹם וָאֵילָךְ תּוּכַל לַעֲבוֹד שְׁלֹשָׁה יָמִים מִבְּלִי אֱכוֹל מְאוּמָה, כִּי תוּכַל לְּהִתְפַּרְנֵס מדֻּבְּשְׁךְ. וְאַל תֹּאמַר לְעוֹלָם שֶׁלֹּא עָשִׂיתִי שׁוּם דָּבָר לְטוֹבָתְךָ. לֵךְ-לְךָ מִן הַיְּשִׁימוֹן וְהִלָּוֵה אֶל הַשְּׁלֹשָׁה וְהִתְנַהֵג יָפֶה. הִדַּבֵּשׁ!

------------------
וַיְהִי מִזְמוֹר-נִגּוּנוֹ עַל פַּנְדּוֹרָה, וְהַמַּתָּנוֹת אֲשֶׁר קִבְּלָה מִידֵי אֵלִים וְאֵלוֹת, וְהַצָּרוֹת וְהַיְּגוֹנוֹת אֲשֶׁר הֵבִיאָה עַל בְּנֵי-הָאָדָם בְּיֵצֶר-סַקְרָנוּתָהּ, וְעַל הַתִּקְוָה שֶׁהִיא נֶחָמָה אַחֲרוֹנָה לָאָדָם; וַיְנַגֵּן וַיְזַמֵּר עַל אַהֲבַת הַשַּׁלִּיט בָּאֵלִים אֶת אִמּוֹ, אֶת מַיָּה בַּת-אַטְלַס, וְהִיא פְּרִי אַהֲבַת אַטְלַס, תּוֹמֵךְ הַשְּׁחָקִים, אֶת אֵיתְרָה בַּת-אוֹקְיָנוֹס; וּמַיָּה אַחַת מִשֶּׁבַע אֲחָיוֹת, הַנִּקְרָאוֹת פְּלִיאַדּוֹת (יוֹנִים), וְזֶאוּס הִבְטִיחַ
------------------
וְהוּא נָשָׂא אִשָּׁה, וְאִתָּהּ הוּא רוֹאֶה חַיִים וְשָׁלוֹם וְטוֹבָה עַד הַיּוֹם הַזֶּה. וְגַם הַלִּוְיָתָן לָקַח לוֹ אִשָּׁה מִבְּנֵי-מִינוֹ. וְאוּלם מִנִּי אָז, אוֹתָהּ שְׂבָכָה שֶׁבְּפִיו, שֶׁלֹּא יָכוֹל לֹא לְהָקִיא אוֹתָהּ וְלֹא לִבְלוֹעַ, – מוֹנַעַת אוֹתוֹ מֵאֱכוֹל כָּל דָּבָר חוּץ מִדָּגִים קְטַנִּים שֶׁבִּקְטַנִּים. וּלְפִיכָךְ אֵין הַלִּוְיְתָנִים שֶׁבְּיָמֵינוּ נוֹהֲגִים לֶאֱכוֹל אֲנָשִׁים וְנָשִׁים וּנְעָרִים וּנְעָרוֹת וָטַף.

------------------
וְעַכְשָׁו, שִׁמְעוּ וְהַאֲזִינוּ וְהַקְשִׁיבוּ עוֹד פָּעַם.

------------------
– לֹא בְשָׁעָה שֶׁאֲנֹכִי עִמְּךָ, – אָמַר הַכֶּלֶב – אִלּוּ הֶחֱרַשְׁתָּ וְלֹא אָמַרְתָּ אֶת אֲמָרֶיךָ אֵלֶּה, הָיִיתִי קוֹפֵץ אֶת פִּי לְעוֹלָם וּלְעוֹלְמֵי-עוֹלָמִים, אֲבָל עַתָּה אֶרְדֹּף אוֹתְךָ עַד שֶׁתְּטַפֵּס וְתַעֲלֶה עַל עֵץ כָּל פַּעַם שֶׁאֶרְאֶךָּ.
וְכֵן יַעֲשֶׂה כָּל כֶּלֶב הָגוּן הַקָּם אַחֲרַי.

------------------
חָבֵר שֵׁנִי הֶחֱרָה אַחֲרֵי משֶׁה, וְשָׁטַח לְפָנַי סֻגְיָה מִתַּלְמוּד יְרוּשַׁלְמִי, שֶׁבָּהּ יֵשׁ זֵכֶר לַ“אֲדָמִי”. עַל הַסֻּגְיָה לֹא עָמַדְתִּי, אַךְ לְמָּחֳרָת מָצָאתִי לָהּ מַרְאֵה-מָקוֹם בְּ“סֵפֶר הַמִּלִּים” לְיַסְטְרוֹב: יְרוּשַׁלְמִי, מְגִלָּה א‘, דַּף ע’, עַמּוּד א'.
כְּמוֹ בְּשַׁדְמוֹת שֵׁיזָף, שׁוּב אֲנִי מַכְנִיס עַצְמִי בִּפְלֻגְתָּא עַל שֵׁם, שֶׁהַמִּתְנַחֲלִים דְּבֵקִים בּוֹ, וּמוֹסָדוֹת רוֹצִים לִגְזוֹר אַחֶרֶת.
חֲמִשָּׁה כְּלָלִים בְּהַנְצָחָה

------------------
וְהַקּוֹסֵם בִּהְיוֹתוֹ בַּחֲדַר-עֲלִיָּתוֹ, מִשְׁתַּעֲשֵׁעַ לְבַדּוֹ עִם חָכְמָתוֹ, לֹא יִשְׁמַע אֶת הַזִּמְרָה, וְלֹא יְמַהֵר לָרֶדֶת אֶל הַחֲדָרִים הַתַּחְתּוֹנִים לְפַרְנֵס בְּזִיווֹ אֶת הַדָּרִים בָּהֶם, וְלֹא יִהְיֶה אוֹרוֹ מִתְפַּשֵּׁט בְּעַד הַכְּתָלִים וְלֹא יַגִּיעַ אֶל הַגָּן לְהַחֲיוֹת אֶת צִפֳּרֵי-הַגָּן וְאֶת הַצְּמָחִים אֲשֶׁר שָׁם; וְנִמְצָא כָּל הָאִי מֵת.

------------------
– כָּזֶה אֲנִי – אָמַר סוֹמֵר-דּוֹקֵר. – זֶה בָּא מִשּׁרִיָּתִי בְּמַיִם. הוֹי, מַה תִּגְדַּל הַפְתָּעָתוֹ שֶׁל הַיָּגוּאָר רַב-הַגְּוָנִים! 
הֵם הִמְשִׁיכוּ בְּתַרְגִּילֵיהֶם, כְּשֶׁהֵם מְסַיְּעִים זֶה לָזֶה, עַד הַגִּיעַ הַבֹּקֶר; וּכְשֶׁעָלָה הַשֶּׁמֶשׁ לַגֹבַהּ, נָחוּ וְהִתְיַבְּשׁוּ. וְאָז רָאוּ שְׁנֵיהֶם כִּי הֵם שׁוֹנִים וּמְשֻׁנִּים מִמַּה שֶּׁהָיוּ. 

------------------
תָּפְסוּ הָאוֹרְחִים אֶת הַסַּפְסָלִים, וּצְעִירִים שֶׁבָּהֶם הִצְטוֹפְפוּ מֵאָחוֹר בַּעֲמִידָה, וְהוּחַל הַטֶּקֶס – חֲגִיגַת הָעֲלִיָּה עַל הַגִּבְעָה, וְהַהַעְתָּקָה מֵאֹהֶל אֶל צְרִיף: מִצְעַד הַבָּנִים וְהַבָּנוֹת, הֲנָפַת הַדֶּגֶל וְשִׁחְרוּרוֹ לָרוּחַ; סֵדֶר דִּגּוּל-נֶשֶׁק (וַאֲנִי, בִּהְיוֹתִי הֶדְיוֹט בְּכָל כְּגוֹן דָּא, נִדְמוּ לִי גִּנּוּנֵי-הַנֶּשֶׁק כְּנַעְנוּעֵי-לוּלָב קַבָּלִיִּים בִּידֵי זִקְנֵי בֵּית-כְּנֶסֶת); וּנְאוּמֵי-בְּרָכָה מֵאֵת רָאשִׁים וּקְצִינִים שֶׁל הַצָּבָא, נְצִיגֵי
------------------
וּבְכֵן, לָקַח אֶת הַמָּשׁוֹט; אֲבָל לֹא הָיָה צֹרֶךְ בְּשַׁיִט, כִּי הַמַּיִם שָׁטְפוּ בִּקְבִיעוּת מֵעֵבֶר לְכָל הָאִיִּים עַד שֶׁהִגִּיעוּ אֶל מָקוֹם הַקָּרוּי פּוּסַט-טַאסֶק – לֵב הַיָּם – אֲשֶׁר שָׁם הֶחָלָל הַגָּדוֹל הַמּוֹלִיךְ אֶל לֵב-הָעוֹלָם, וּבְאוֹתוֹ הֶחָלָל צוֹמֵחַ עֵץ-הַפְּלָאִים פַּאוּ גַ’אנְגִּי, הַמְּצַמֵּחַ אֶת תְּאוֹמֵי אֱגוֹזֵי-הַקֶּסֶם. 
------------------
וַיְהִי טְרִיפְּטוֹלֶמוֹס רוֹעֵה-הֶבָּקָר אֲשֶׁר לַמֶּלֶךְ, אֶבְמוֹפּוֹלוֹס רוֹעֵה-הַצֹּאן, וְאֵיבּוּלֵיאוֹס רוֹעֵה-הַחֲזִירִים; וְאַבַּס יוֹשֵׁב בַּבַּיִת כִּי עוֹדֶנּוּ נָעַר.
וַיַּרְא אַבַּס אֶת דֵּימֶטֶר בִּשְׁתוֹתָהּ מִמִּשְׁרַת-הַשְּׂעוֹרִים, וַיֹּאמֶר לָהּ: "אָכֵן, בְּתַאַוְתָנוּת יְתֵרָה תִשְׁתִּי".
וַתִּתֶּן בּוֹ הָאֵלָה עֵינֶיהָ, וַיֵּהָפֵךְ לִלְטָאָה; וַתִּבְרַח הַלְּטָאָה הַחוּצָה וַתֶּחְמַק בֵּין סִדְקֵי-סְלָעִים.

------------------
הָיָה זֶה מִשְׁפָּט בֵּינָה וּבֵין פּוֹסֵידוֹן, הָאֵל הַמּוֹלֵךְ עַל מַיִם רַבִּים, וְשַׁרְבִיט תְּלַת-שֵׁן בְּיָדוֹ.
הַפְּרָס הָיָה הָעִיר אַתֵּינָה, אֲשֶׁר חָכְמָה וְיֹפִי בָהּ נָשְׁקוּ, וְהַשּׁוֹפְטִים – שִׁבְעָה מִגְּדוֹלֵי אוֹלִימְפּוֹס-שֶׁל-מַעְלָה עִם זֶאוּס בְּרֹאשָׁם.
אַתֵּינֵי טָעֲנָה: "מַעֲרִיצַי יָסְדוּ אֶת הָעִיר מֵרֵאשִׁיתָהּ, וְעַל שְׁמִי קְרָאוּהָ, וְשֶׁלִּי הִיא הָעִיר לָעַד".

------------------
– פַּיָה קוּן (כְּלוֹמַר “הַכֹּל בְּסֵדֶר”) – עָנָה זְקַן-הָאַשָּׁפִים, וְהוּא נָשַׁם עַל פְּנֵי אִילָנוֹת שֶׁנָּפְלוּ וְעַל פְּנֵי מַיִם שְׁקֵטִים, וְהָיוּ לְאַדְמַת הַמִּישׁוֹר וְהָאֲגַמִּים אֲשֶׁר בִּפְלוֹרִידָה. עַיְּנוּ בַּמַּפָּה וְתִמְצְאוּ אוֹתָם.
אָז נָדַד דָּרוֹמָה וּמָצָא כָּל מַה שֶּׁיֵּשׁ מִסּוּג-הַצָּב כְּשֶׁהוּא מְגָרֵד בְּכַנְפֵי-שְׁחִיָּה שֶׁלּוֹ בַּחוֹל אֲשֶׁר הוּכַן לוֹ, וְהַחוֹל וְהָאֲבָנִים עֻלְעֲלוּ בְּסוּפָה דֶּרֶךְ הָאֲוִיר עַד שֶׁנָּפְלוּ בַּמֶּרְחָק אֶל תּוֹךְ הַיָּם.

------------------
יְצוּרִים אֱנוֹשִׁיִּים אֲשֶׁר קָדְמוּ לָאָדָם
הַדַּקְטִילִים – אֵיךְ צָצוּ וְקָמוּ
סִילֵנִים, סַטִּירִים וּדְרִיאַדּוֹת 
"יְצוּרִים אֱנוֹשִׁיִּים", נִכְנַס אָחִיו לְתוֹךְ דְּבָרָיו, "הֲלֹא כְּבָר יֶשְׁנָם בָּעוֹלָם.
יֶשְׁנָם הַמִּיְרמִידָנִים, עַם-נְמָלִים אֲשֶׁר גָּחוּ מִן הָאֲדָמָה וַיִּהְיוּ לַאֲנָשִׁים חָרוּצִים.
יֶשְׁנָם בְּנֵי נִימְפוֹת-הַמֵּלָה, וְהֵם מְשׂרְגַי יָד וָרֶגֶל, וּבִכְבֵדוּת יָזוּזוּ, כְּאִלּוּ נִטְּעוּ בִמְקוּמָם.

------------------
וְאַךְ הָגָה אֶת הָאוֹתִיּוֹת פִיטְשְׁ, עָמַד וְיָצָא לוֹ הַסַּפָּן מִפִּיו, כְּמִי שֶׁמְּטַיֵּל לוֹ לַהֲנָאתוֹ. 
------------------
בִּיהוּדֵי הַמָּקוֹם לֹא יִגְּעוּ הַתּוֹשָׁבִים לְרָעָה, אֲבָל יְהוּדִי זָר כִּי יָבוֹא, יִתְנַפְּלוּ עָלָיו, יַכְרִיחוּ אוֹתוֹ אוֹ לְקַבֵּל עָלָיו עוֹל דַּת-מֻחֲמַד אוֹ לָתֵת אֶת רֹאשׁוֹ לַכּוֹרֵת.
וְהָעִיר מֻקֶּפֶת חוֹמָה, וּבִשְׁעָרֶיהָ נִצָּבִים שׁוֹמְרִים הַשָּׂמִים עֵינֵיהֶם בְכָל יוֹצֵא וּבָא.
מֹשֶׁה בָא עִם תַּרְמִילוֹ מִבֵּין סַלְעֵי הַיָּם, וַיַּגִּיעַ עָיֵף אֶל שַׁעֲרֵי הָעִיר.

------------------
וַיֵּט חִשְׁקוֹ אֶל אֵלוֹת וְנִימְפוֹת, וְאֶל נָשִׁים בְּנוֹת-תְּמוּתָה אֲשֶׁר פָּרְחוּ דוֹר אַחַר דוֹר.
וַתְּהִי רֵאשִׁית שְׁקִיקָתוֹ אֶל מֶטִיס יוֹעַצְתּוֹ.
וּבְהִתְהַלְּכָם פַּעַם יַחְדָּו, וְהִיא מַעֲנִיקָתוֹ דִּבְרֵי טַעַם וְחָכְמָה כְּדַרְכָּה, וַיִּבְעַר יִצְרוֹ בוֹ וַיִּתְפְּשֶׂהָ פִּתְאֹם, וַיְחַבֵּק אוֹתָהּ חִבּוּק-בָּעַל.

------------------
הִיא לָקְחָה אֶת שֶׁל הַכֶּבֶשׂ, הָעֶצֶם הַגְּדוֹלָה, הַשּׁטוּחָה, הָרְחָבָה, הִסְתַּכְּלָה בַּסִּמָּנִים הַנִּפְלָאִים שֶׁבָּהּ, זָרְקָה עוֹד עֵצִים עַל הָאֵשׁ, וְעָשְׂתָה כִּשּׁוּף, הוּא כִּשּׁוּף-הַזִּמְרָה הָרִאשׁוֹן שֶׁבָּעוֹלָם.
וּבְיַעֲרוֹת הַפְּרָאִים וְהָרְטֻבִּים נִקְהֲלוּ יַחַד כָּל חַיּוֹת-הַבָּר, עָמְדוּ בְמָקוֹם אֲשֶׁר מִשָּׁם יָכְלוּ לִרְאוֹת אֶת הָאִישׁ מֵרָחוֹק, וְתָמְהוּ וְשָׁאֲלוּ מַה פֵּשֶׁר הַדָּבָר.

------------------
קָפַץ הֶחָתוּל קְפִיצָה אַחַת, וְתָפַשׂ אֶת הָעַכְבָּר הַקָּטָן.
אָמְרָה הָאִשָּׁה: “רַב-תּוֹדוֹת לָךְ.
אֲפִילוּ הַיְּדִיד הָרִאשׁוֹן אֵינוֹ מָהִיר כָּמוֹךָ לִלְכֹּד עַכְבָּרִים קְטָנִּים.
אָכֵן, חָכַמְתָּ מְאֹד.”
בּוֹ בָּרֶגַע וּבוֹ בַדַק, הוֹ חֲבִיבַי וַאֲהוּבַי, הִתְפַּלֵּץ סִיר-הֶחָלָב אֲשֶׁר עָמַד עַל-יַד הָאֵשׁ וְנִבְקַע לִשְׁנַיִם – פּוּט! - וַיְהִי כַאֲשֶׁר קָפְצָה וְיָרְדָה הָאִשָּׁה מִן הַשְּרַפְרָף, וְהִנֵּה הֶחַתוּל מְלַקֵּק אֶת הֶחָלָב הֶחָם וְהַלָּבָן מֵאַחַד הַחֲרָסִים הַשּׁבוּרִים.

------------------
אֲוִיר, מַיִם וְחַשְׁמַל, שֶׁהָגוּ וְכָאֲבוּ בְתוֹכֵנוּ – לְאַחַר שֶׁהֵם נִפְרָדִים מֵאִתָּנוּ בְּחַיֵּינוּ אוֹ מִדַּבְּקִים בָּאֲדָמָה בְּהַקָּבְרֵנוּ, כְּלוּם אֵין בָּהֶם רוֹשֶׁם מִן הַחַיִּים שֶׁנָּגְעוּ בָהֶם? הַאִם פְּשׁוּטִים וְגָלְמִיִּים הֵם כְּבַתְּחִלָּה? הַאִם לֹא נִתְעַשְּׁרוּ כָּל-עִקָּר? הֱוֵה אוֹמֵר: גַּם לְאַחַר הִתְפּוֹרֵר אָדָם, נוֹשׂאִים עָפָר וּמַיִם וּשְׁאָר כֹּחוֹת שֶׁהָיוּ בוֹ, אֶת תְּשׁוּקוֹתָיו, חֲלוֹמוֹתָיו וְחֶזְיוֹנוֹתָיו. 
------------------
רָקַע בַּשֵּׁנִית, וּבוֹ בָּרֶגַע הוֹרִידוּ הַדְּזִ’ינִים אֶת הָאַרְמוֹן וְאֶת הַגַּנִּים, בְּלִי פְּגִיעָה כָלְשֶׁהִי בְּמַשֶּׁהוּ. זָרְחָה הַשֶּׁמֶשׁ עַל עֲלֵי-הַזֶּהָבִיּוֹת הַיְּרוֹקִים-אַפְלוּלִיִּים; מַעְיְנוֹת-הַמַּיִם הִשְׁתַּעַשְׁעוּ בֵּין הַחֲבַצָּלוֹת הַמִּצְרִיּוֹת הַצְּהֻבּוֹת; הַצִּפֳּרִים הוֹסִיפוּ לְזַמֵּר, וְאֵשֶׁת הַפַּרְפָּר שָׁכְבָה עַל צִדָּהּ מִתַּחַת לְעֵץ-הַכֹּפֶר, מְפַרְכֶּסֶת בִּכְנָפֶיהָ וּמְנַשֶּׁמֶת – הוֹ, מִכָּאן וְאֵילָךְ אֶהְיֶה טוֹבָה! אֶהְיֶה טוֹבָה!

------------------
אִישׁ-מִסְחָר בּוֹנֶה מְקַרְצֵף-שְׁחָקִים, הוּא רַק אַחַר מָמוֹנוֹ לָהוּט, וְלֹא יֵדַע כִּי בֵּינְתַיִם הוּא מֵקִים סֵמֶל לִשְׂגִיבַת יְלִיד-אֲדָמוֹת כְּלַפֵּי מְרוֹמִים; וְחֹד-מִגְדָּל, בְּדָקְרוֹ רָקִיעַ, אוֹמֵר: כֵּן נִדְקוֹר וְנֵדַע מַה שֶׁמֵּעֵבֶר לֶחָלָל!… אוֹתָהּ סְפִינָה קְטַנָּה הַנּוֹדֶדֶת שָׁם מֵעֵבֶר לִסְטַטֶן הָאִי, מְנַגַּחַת הָאֲפֵלָה בִּמְאוֹרָהּ הַדַּל – מַה הִיא נוֹשֵׂאת? וַדַּאי, פָּכִּים קְטַנִּים: בָּרְגֵי-בַּרְזֶל אוֹ קֻפְסוֹת-קָפֶה אוֹ קַנְקַנֵּי מִיץ-עַגְבָנִיוֹת. 
------------------
צְלִילֵי כִנּוֹר-דָּוִד מְרַחֲפִים פֹּה בָאֲוִיר; אֲבָל לֹא כָל מִי שֶׁיִּנְשׁום אֶת הָאֲוִיר הַזֶּה, יִתֵּן זְמִירוֹת דָּוִדִיּוֹת. נִמְצָאִים פֹּה בַחוֹלוֹת וּבָרוּחוֹת גַּם חֲרוֹנוֹת וְתַאֲווֹת שֶׁל יְרָבְעָם בֶּן נְבט וְשֶׁל אִיזֶבֶל הַמַּלְכָּה; וְאַף אֵלֶּה מִתְבַּטְּאִים כְּבוֹאָם אֶל-תּוֹךְ גוּף הַכָּשֵׁר לִמְלַאכְתָּם.

------------------
הוּא שָׁאַל שְׁאֵלוֹת עַל כָּל דָּבָר אֲשֶׁר רָאָה אוֹ שָׁמַע אוֹ הִרְגִּישׁ אוֹ הֵרִיחַ אוֹ מִשֵּׁשׁ וּמִכָּל דּוֹדָיו וְכָל דּוֹדוֹתָיו סָפַג מַלְקוֹת. וַעֲדַיִן הָיָה סַקְרָנִי וּתְאֵב-דּעָה בִּמְאֹד מְאֹד. 

------------------
הוּא פָרַף אֶת עוֹרוֹ בִּשְׁלֹשֶׁת הַכַּפְתּוֹרִים, וְהִנֵּה זֶה מְדַגְדֵּג כְּפֵרוּרֵי עֻגָה עַל מִשְׁכַּבְכֶם בַּלֵּילוֹת. בִּקֵּש לְהִתְגָּרֵד, אֲבָל עַל יְדֵי כַךְ הוּרַע לוֹ; רָבַץ עַל הַחוֹלוֹת וְהִתְגַּלְגֵּל וְהִתְגַּלְגֵּל וְהִתְגַּלְגֵּל, וְיוֹתֵר שֶׁהִתְגַּלְגֵּל יוֹתֵר דִּגְדְּגוּ אוֹתוֹ פֵרוּרֵי-הָעֻגָה. רָץ אֶל הַדֶּקֶל וַיִּשְתַּפְשֵׁף וַיִּתְמוֹלֵל וַיִּתְקַרְצֵף כְּנֶגְדּוֹ. 
------------------
וְכָל נֶפֶשׁ, אִם אֵל וְאִם אֵלָה, אִם אִישׁ וְאִם אְשָּׁה, אֲשֶׁר חֵץ-אֶרוֹס יִפְגָּעֶנָּה, תִּתְאַהֵב בְּנֶפֶשׁ זוּלָתָהּ, עַד אַבֵּד הֶגְיוֹן-שֵׂכֶל וְלֻחֵךְ בְּשַׁלְהֶבֶת-גַּעְגּוּעִים.
לֹא נוֹדַע מִי אָבִיו שֶׁל אֶרוֹס.
בְּאוֹלִימְפּוֹס רֻנַּן כִּי לְהֶרְמֶס הַשַּׁגְרִיר יְלָדַתְהוּ אִמּוֹ.

------------------
אָז עָקְרוּ שְׁנֵי הָאַחִים, אֲיֻמֵּי הֶעָתָק, אֶת אוֹסָה הָהָר וַיַּרְכִּיבוּהוּ עַל פֶּלְיוֹן הָהָר; וּשְׁנֵי הֶהָרִים בְּיַחַד גָּבֹהַּ גָּבְהוּ מֵאוֹלִימְפּוֹס.
מֵרֹאשׁ אוֹסָה-עַל-פֶּלְיוֹן רָגְמוּ הָאַלּוֹאֵדִים אֶת הָאֵלִים בְּכֵפִים וְצוּרִים, עֲקוּרֵי מִשּׁרֶשׁ.
וְנֶשֶׁק-הָרַעַם שֶׁל זֶאוּס וְחִצֵּי-הַזָּהָב שֶׁל אַפּוֹלוֹן לֹא שָׁלְטוּ בִּבְשָׂרָם.
וַיִּשְׁלְחוּ שְׁנֵי הָאַחִים דָּבָר אֶל הָאֵלִים, לֵאמֹר: "הָבוּ לָנוּ אֶת הֶרָה הַגְּבֶרֶת וְאֶת אַרְטֶמִיס הַבְּתוּלָה, וְנַרְפֶּה מִכֶּם.

------------------
"אַבָּא", אָמְרָה הַיַּלְדָּה, "פְּרָחִים חַיִּים הֵם יָפִים מִפִּרְחֵי-זָהָב".
"כֵּן", אָמַר הַמֶּלֶךְ מִידַס, "יֵשׁ דְּבָרִים אֲשֶׁר הֵם יָפִים אַף יְקָרִים מִכָּל הַזָּהָב שֶׁבָּעוֹלָם".
וַיִּשַּׁק לַיַּלְדָּה בְּמִצְחָהּ, וּמֶה עָלְצָה נַפְשׁוֹ בְּדַעְתּוֹ כִּי הִיא כַּאֲשֶׁר הִיא, אֵין שִׁנּוּי.
חֲלִיל הָאֵלָה אַתֵּינֵי 
כא 
אַתֵּינֵי עָשְׂתָה לָהּ חָלִיל רַב-נְקָבִים מִזּוּג קַרְנֵי-צְבִי.

------------------
וַיִּשְׁתּוֹמְמוּ עַל רְגִילוּתוֹ בַּפִּילוֹסוֹפִיָּה שֶׁל בְּנֵי אַתּוּנָה הַקְּדוּמָה, וּבַפֵּרוּשִׁים שֶׁנִּתְּנוּ לָהּ מִגְּדוֹלֵי הַמֻּסְלִמִּים, וְעַל יְדִיעוֹתָיו בְּמִשְׁנוֹת הַכִּתּוֹת הַמֻּסְלִמִּיּוֹת לְמִינֵיהֶן: הַכַּת הַמַּאֲמִינָה בְּהַשְׁגָחָה מֻחְלֶטֶת וּמַכְחִישָׁה שָׂכָר וָעֹנֶשׁ; וְהַכַּת הַמַּאֲמִינָה בִּרְשׁוּת וּבִגְמוּל לַכֹּל, עַד שֶׁאֲפִילוּ עֵגֶל הַנִּשְׁחָט זוֹכֶה לְגַן-עֵדֶן עֵקֶב יִסּוּרָיו; וְהַכַּת הָאוֹמֶרֶת כִּי אֱלֹהִים עָשָׂה פַעַם אֶת הָעוֹלָם, וְהִנִּיחוֹ
------------------
וַיִּטְעַם סִילֶנוֹס מִן הָעֲנָבִים, וַיֹּאמַר: "זֶה טוֹב, אֲבָל אֶפְשָׁר לְהֵיטִיבוֹ מִטוֹב.
סְחַט-נָא מִפְּרִי-הַגֶּפֶן הַזֶּה אֶל תּוֹךְ רֶקַח-הַדְּבַשׁ.
נְכַסֶּה אֶת מַכְתֵּשׁ-הָאֶבֶן בְּצַלַּחַת-אֶבֶן מִפְּנֵי זְבוּבִים סַקְרָנִיִּים, וְכָעֵת חַיָּה, בְּאַחֲרִית-קַיִץ, נִפָּגֵשׁ שׁוּב פֹּה, תַּחַת הָאַלּוֹן".

------------------
וּבָאָדָם – גַּם מִנִּשְׁמַת אַתֵּינֵי וְחָכְמָתָהּ 
וְאֶל אַתֵּינֵי, הַחֲכָמָה בָאֵלוֹת, הָלַךְ פְּרוֹמֶתֵּיאוֹס וַיֹּאמֶר לָהּ: "עֵקֶב אֲשֶׁר בָּקַעְתִּי אֶת מֵצַח זֶאוּס אָבִיךְ, וָאֱהִי לָךְ מְיַלֵּד, עֲשִׂי-נָא הַיּוֹם טוֹבָה עִמָּדִי.
בּוֹאִי וְנִשְׁפִי מֵרוּחַ-אַפַּיִךְ בְּאַפֵּי הַיְּצוּר הֶחָדָשׁ אֲשֶׁר עָשִׂיתִי".
וַתֵּעָתֵר לוֹ אַתֵּינֵי, וַתֵּרֶד וַתִּנְשֹׁף מֵרוּחַ-אַפֶּיהָ בִּנְחִירֵי גֹלֶם-הָאָדָם; וַיִּכָּנֵס בּוֹ גַם מֵרֵיחַ חָכְמָתָהּ.
וַיִּפְקַח הָאָדָם אֶת עֵינָיו וַיֶּחִי.

------------------
בְּיִשּׁוּב קָבוּעַ וּמְסֻדָּר אָדָם מִתְכַּנֵּס אֶל קְלִפּוֹת פְּעוּטוֹת שֶׁל קִנְאַת אִישׁ בְּרֵעֵהוּ, שֶׁל מִכְוַת-עֶלְבּוֹן, שֶׁל עֲבוֹדָה זָרָה – זוֹ הַהִדַּבְּקוּת בְּיֵצֶר-שְׂרָרָה, תַּאֲוַת-פִּרְסוּם, תְּשׁוּקַת-בֶּצַע וְחִשּׁוּבֵי רִוְחֵי-חֲנֻפָּה.
פֹּה בַּמִּדְבָּר נִשְׁבָּרִים הָאֵלִים הַזָּרִים אֲשֶׁר בְּקִרְבֵּנוּ פְּנִימָה, הַפְּסִילִים הַמַּבְהִילִים וְהַתְּרָפִים הַקְּטַנִּים; נְמוֹגִים תְּאָרִים, דְּרָגוֹת, וְ“יִחוּסִים” מְדֻמִּים-מֻסְכָּמִים.

------------------
וַתִּצְטַעֵר דֵּימֶטֶר עַל הַמַּעֲשֶׂה אֲשֶׁר עָשְׂתָה, וַתֹּאמֶר בְּלִבָּהּ: "אֵיטִיב כִּפְלַיִם עִם בֶּן-הַזְּקוּנִים אֲשֶׁר לַמֶּלֶךְ, תַּחַת אֲשֶׁר הֲרֵעוֹתִי לַבֵּן הַגָּדוֹל מִמֶּנּוּ".
טְרִיפּטוֹלֶמוֹס הַבְּכוֹר מְסַפֵּר עֲלִילוֹת לְדֵימֶטֶר 

------------------
כַּאֲשֶׁר נִכְנַס יִצְהָל עִם חֲבֵרָיו אֶל בִּיתָן אֶחָד שֶׁבַּיָּרִיד, רָאָה עַל אַחַד הַשֻּׁלְחָנוֹת כִּנּוֹר יָשָׁן.
מַשֶּׁהוּ בְּקִרְבּוֹ דָּחַף אוֹתוֹ לָגַעַת בַּנִּימִים.
הוּא נָגַע, וְנִשְׁמַע צְלִיל.
הַיֶּלֶד הִרְגִּישׁ כִּי הוּא מַכִּיר אֶת הַצְּלִיל, כִּי קָרוֹב הוּא אֶל לִבּוֹ מְאֹד-מְאֹד.
וְנִדְמָה לוֹ, כִּי גַם הַכִּנּוֹר מַכִּיר אוֹתוֹ, וְרוֹצֶה לִהְיוֹת חָבוּק בְּיָדָיו.
יִצְהָל יֶלֶד צָנוּעַ וְעָנָו הָיָה, וְלֹא הָיְתָה דַרְכּוֹ לְהַטְרִיד לֹא אֶת הַמְּנַהֵל וְלֹא אֶת הַמּוֹרִים.

------------------
עֲדַיִן רָץ דִּינְגוֹ – הַכֶּלֶב הַצָּהֹב דִּינְגוֹ – רָעֵב תָּמִיד, מְגַחֵךְ כְּמוֹ פַּח-עַכְבָּרִים, לְעוֹלָם לֹא מִתְקָרֵב, לְעוֹלָם לֹא מִתְרַחֵק – רָץ אַחֲרֵי הַקֶּנְגּוּרוּ. 
עַל כָּרְחוֹ רָץ! 
עֲדַיִן רָץ הַקֶּנְגּוּרוּ – הַקֶּנְגּוּרוּ הַיָּשִׁישׁ. הוּא רָץ דֶּרֶךְ הַקּוֹצִים, הוּא רָץ דֶּרֶךְ אַדְמַת-בֹּץ; הוּא רָץ דֶּרֶךְ עֲשָׂבִּים גְּבוֹהִים; הוּא רָץ דֶּרֶךְ עֲשָׂבִּים נְמוּכִים; הוּא רָץ דֶּרֶךְ תְּחוּמֵי מַזַּל-גְּדִי וּמַּזַּל-סַרְטָן; הוּא רָץ עַד שֶׁכָּאֲבוּ רַגְלָיו הָאֳחוֹרִיּוֹת. 

------------------
וַיְהִי בְּהִשְׁתּוֹמֵם בְּנֵי-אָדָם עַל חָרִיצוּת יְדֵי אֲרַכְנֵי וְעַל יְפִי מְלַאכְתָּהּ, וַתָּחֶל לְהִתְפָּאֵר, לֵאמֹר: "וְאִם תּוּכַל הָאֵלָה אַתֵּינֵי לַעֲשׂוֹת כָּמוֹנִי? אַדְּרַבָּה, תֵּרֵד מִמְּרוֹמֶיהָ וּתְנַסֶּה לְהִתְמוֹדֵד עִמִּי בַּאֲרִיגַת טַפִּיטֵי-כְּתָלִים, מַעֲשֵׂה צִיּוּר וָצֶבַע, וְנִרְאֶה כֹּחַ מִי יִגְדָּל!"
אֵתֵּינֶי מַזְהִירָה אוֹתָהּ, אַךְ הִיא עוֹמֶדֶת בְּאִוַּלְתָּהּ 
כֹּה דִבְּרָה בְּגַאֲוָתָה.

------------------
– אִם כֵּן, – אָמַר פֶּתֶן-הַסְּלָעִים הַדּוּ-צִבְעוֹנִי, – רָאֹה תִּרְאֶה שֶׁזה חָטְמְךָ הֶחָדָשׁ מוֹעִיל וּמֻכְשָׁר וְיָפֶה הוּא לְהַלְקוֹת בּוֹ אֶת הַבְּרִיּוֹת.
– רַב-תּוֹדוֹת לְךָ, – אָמַר הַפִּילוֹן – זָכֹר אֶזְכֹּר אֶת הַדָּבָר; וְעַתָּה כְּסָבוּר אֲנִי שֶׁאֵלֵךְ הַבַּיְתָה אֶל כָּל מִשְׁפְּחוֹתַי הַיְּקֳרוֹת וַאֲנַסֶּה אֶת כֹּחִי.
הָלַךְ הַפִּילוֹן הַבַּיְתָה מֵעֵבֶר לְאַפְרִיקָה, הָלֹךְ וְהַצְלֵף בְּחָטְמוֹ. 
------------------
בַּעֲלֵי-קַרְקַע זוֹלְלִים אָצִים לְהִתְעַשֵּׁר, מוֹכְרֵי מְנָיוֹת – כָּזָב הַבְטָחוֹתֵיהֶם, עוֹרְכֵי-דִין טַפִּילִים, נִדְחָקִים אֶל לִבָּהּ שֶׁל עִיר בִּשְׁבִיל לָמֹץ לְשַׁדָּהּ בְּיֶתֶר תֹּקֶף – מִסְפָּח, חָמָס וְחַטְפָנוּת – וּמִכָּל אֵלֶּה קָמָה זוֹ הַתִּפְאֶרֶת!
"צַר-צַר מֹחוֹ שֶׁל אָדָם, וּכְשֶׁהוּא בָּא לִבְנוֹת הַרְמוֹנִיָּה, עֲנִיָּה וּמֻגְבֶּלֶת הִיא. 
------------------
וַתִּלְחַשְׁנָה גַם הַנָּשִׁים הַכּוֹבְסוֹת אִשָּׁה אֶל רְעוּתָהּ: לַמֶּלֶךְ מִידַס אָזְנֵי-חֲמוֹר!" לֹא אָרְכָה הַשָּׁעָה, וְנִמְצְאוּ כָּל בְּנֵי-הָעִיר, אִשָּׁה וָאִישׁ, לְמִקְּטַנָּם וְעַד גְּדוֹלָם, מִסְתּוֹדְדִים יַחַד, מִתְלַחֲשִׁים וּמְלָשְׁנִים: "לַמֶּלֶךְ מִידַס אָזְנֵי-חֲמוֹר" – עַד אֲשֶׁר הִגִּיעַה רִנַּת-הַלַּחַשׁ אֶל בֵּית-הַמֶּלֶךְ וְאֶל הַמֶּלֶךְ.

אוֹי לַמֶּלֶךְ, וַאֲבוֹי לְגַּלָּבוֹ 
וַיְּצַו הַמֶּלֶךְ, וַיִּכְרְתוּ אֶת רֹאשׁ הַגַּלָּב מֵעַל כְּתֵפָיו.

------------------
אֲחַשְׁוֵרוֹשׁ:
וַהֲלֹא יֵשׁ רִבֲבוֹת יְהוּדִים עֲנִיִּים: סַנְדְּלָרִים, חַיָּטִים, קַבְּצָנִים, דַּלְפוֹנִים…
הָמָן:
זֹאת הִיא הַצָּרָה! הֵם פָּרִים וְרָבִים וּמְקִימִים שְׁכוּנוֹת-עֹנִי דְּחוּקוֹת וּצְפוּפוֹת וּמְלֻכְלָכוֹת בְּעִיר-הַבִּירָה הַיָּפָה שֶׁלָּנוּ. וְהֵם קוֹרְאִים לְיַלְדֵיהֶם שֵׁמוֹת מוּזָרִים וּמְכֹעָרִים, שׁוֹבְרֵי-שִׁנַּיִם, שֶׁאִי-אֶפְשָׁר לְבַטֵּא אוֹתָם כְּלָל: לֵ-וִי בֶּן יַ-עֲ-קֹ-ב, שִׁמְ-עוֹן בֶּן יוֹ-סֵף, עֲ-זַ-רְרְרְ-יָ-הוּ… (בִּצְחוֹק מְרֻגָּז) חַא, חַא, חַא!
אֲחַשְׁוֵרוֹשׁ:

------------------
עַד מַחֲצִית-הַגִּבְעָה עָלְתָה הַשַּׁיָּרָה; שָׁם עָמָדוּ, וַיְכַבּוּ אֶת לַהֲבוֹת-הַלַּפִּידִים בְּדִמְעוֹתֵיהֶם, וַיַנִּיחוּ לִפְסִיכֵי לַעֲלוֹת אֶל פִּסְגַּת-הַגִּבְעָה וּלְטַפֵּס אֶל רֹאשׁ-הַכֵּף לְבַדָּהּ.
וַיָּשׁוּבוּ הַמֶּלֶךְ וְהַמַּלְכָּה בְּשִׁבְרוֹן-לֵב אֶל אַרְמוֹנָם, וַהֲמוֹן-הָעָם חָזְרוּ אִישׁ אֶל בֵּיתוֹ, עֲצוּבִים וּדְוֵי-נָפֶשׁ.
זֶפִירוֹס נוֹשֵׂא אוֹתָהּ אֶל אַחַד-הָעֲמָקִים 

------------------
– בֹּא הֵנָּה, פָּעוֹט – אָמַר הַתַּנִּין, – אָנֹכִי הַתַּנִּין – וְהוּא בָכָה דִמְעוֹת תַּנִּין, לְהַרְאוֹת כִּי פִּיו וְלִבּוֹ שָׁוִים.
וּבֶן-הַפִּילִים, לֹא קָם בּוֹ רוּחַ, וְהוּא נָשַׁף וְשָׁאַף, וְכָרַע עַל שְׂפַת הַנָּהָר, וַיּאמַר: אֵין זֹאת כִּי אִם אַתָּה הַיְּצִיר שֶׁבִּקַּשְׁתִּיו זֶה כַמָּה יָמִים. הֵן תַּגִּיד לִי, מַה תֹּאכַל לִסְעֻדַּת-צָהֳרַיִם שֶׁלְּךָ?
– בֹּא הֵנָּה, פָּעוּט – אָמַר הַתַּנִּין, וְאֶלְחַשׁ בְּאָזְנֶיךָ.

------------------
אָמַר עוֹף-הַקּוֹלוֹקוֹלוֹ בְּקוֹל נְהִימָה עֲצוּבָה: “לֶךְ-לְךָ אֶל גְּדוֹת נְהַר-הַלִּימְפּוֹפּוֹ הַגָּדוֹל, הַיָּרוֹק-אָפֹר וְהַמְּשֻׁמָּן, הַמֻּקָּף כֻּלּוֹ עֲצֵי-קַדַּחַת וְשָׁם תִּלְמַד לָדַעַת אֶת אֲשֶׁר חָפָצְתָּ.”

------------------
וְהַשּׁוֹר בָּא אֵלָיו, עֻלּוֹ לְצַוָּארוֹ, וְאָמַר: “גָּמָל, הוֹ גָּמָל! לֵךְ וַחֲרוֹשׁ כְּמִשְׁפַּט כֻּלָּנוּ.”
– דֻּבְּשְׁ, – אָמַר הַגָּמָל. הָלַךְ הַשּׁוֹר וְהִגִּיד לָאָדָם.

------------------
אִשָּׁה אַחַר אִשָּׁה נֻסְּתָה וְהָחֳלָפָה, וּבֶן-הַמֶּלֶךְ הַקָּטָן לֹא דָבַק אַף בְּאַחַת מֵהֵנָּה; לֹא אָבָה לְקַבֵּל מִידֵיהֶן אֹכֶל וְטִפּוּל, וְגַם אֵצֶל אִמּוֹ וְאַחְיוֹתָיו לֹא מָצָא תַּנְחוּמִים, אַחֲרֵי אֲשֶׁר שָׁכַב בְּחֵיק-הָאֵלָה וְיָדַע אֶת מַגַּע-אֶצְבְּעוֹתֶיהָ.
וַיִּרְזֶה, וַיֶּחֱלַשׁ, וַיִּגְוָע.

תְּלוּנַת הַמֶּלֶךְ לִפְנֵי הָאֵלָה
נֶחָמָה פֻּרְתָּא 

------------------
וַיֵּצֵא דִּיאוֹנִיסוֹס וַיִּסַּע עַל פְּנֵי אִיִּים וַאֲרָצוֹת, אֶל כְּנַעַן בָּא וְאֶל מִצְרַיִם, וְאֶל לִיְדיָה וּפְרִיגִיָּה וַעֲרָב, וּפָרַס וְהֹדּוּ – יֵשׁ מְסַפְּרִים כִּי גַם מַעֲרָבָה-צָפוֹנָה נָסַע וּבָאִי בְּרִיטַנְיָה נָגַע, וּבְנֵי-הָאִי אָז בִּתְקוּפַת-הַבְּרוֹנְזָה שֶׁלָּהֶם.
וּבְכָל מְקוֹם-בּוֹאוֹ, לִמֵּד לִבְנֵי-אָדָם אֶת תַּרְבּוּת הַגֶּפֶן וְאֶת סוֹד עֲשִׂיַּת הַיָּיִן, וַיִּגְדַּל כְּבוֹדוֹ בָּעוֹלָם, וַיִּבָּנוּ לוֹ מִשְׁכָּנוֹת וּמִקְדָּשִׁים כְּאַחַד הָאֵלִים הַגְּדוֹלִים.

------------------
צָחֲקָה הָאִשָּׁה, וְהִגִּישָׁה לֶחָתוּל קְעָרָה מְלֵאָה מִן הֶחָלָב הֶחָם וְהַלָּבָן, וַתֹּאמַר, “הוֹ חָתוּל, רוֹאֶה אֲנִי כִּי חָכַמְתָּ כְּבֵן-אָדָם, אֲבָל זְכוֹר כִּי עוֹד לֹא יָדוּעַ אִם יַסְכִּימוּ לְכֹל זֶה הָאִישׁ וְהַכֶּלֶב, וְאֵינֶנִּי יוֹדַעַת מַה יַּעֲשׂוֹ הֵם לִכְשֶׁיַּגִּיעוּ הַבָּיְתָה”.

------------------
זֶה אָמַר לִי: “בַּחֹדֶשׁ הָרִאשׁוֹן אָנוּ מְשַׁלְּמִים רַק שִׁשָּׁה דוֹלָר לְשָׁבוּעַ, וְאַחֲרֵי כֵן, אִם אַתָּה מִצְטַיֵּן בַּעֲבוֹדָתְךָ, אַתָּה מְקַבֵּל שְׁמוֹנָה כְּמוֹ שֶׁכָּתוּב בַּמּוֹדָעָה. רְצוֹנְךָ בִּתְנָאִים אֵלֶּה, בּוֹא בַּיּוֹם הַשֵּׁנִי בְּשָׁעָה שֶׁבַע”.
נִתְקַבַּלְתִּי, אֵפוֹא.
אֲנִי גַרְתִּי בַּבְּרוֹנְקְס, וְהָיִיתִי צָרִיךְ לִנְסוֹעַ לַעֲבוֹדָה בַּתַּחְתִּית. יוֹרְדִים אֶל פֶּה פָּתוּחַ בָּאֲדָמָה, אֶל תַּחֲנָה גְדוּשָׁה בַּאֲנָשִׁים. 
------------------
וְהֶחָכָם הַזָּקֵן פָּשַׁט אֶת טַלִּיתוֹ, שָׂם אוֹתָהּ עַל כִּתְפֵי הַגֵּר-הָאָנוּס שְׁחוֹר-הָעוֹר, וַיִּמְשְׁכֵהוּ בַעֲדִינוּת וַיַּעֲמִידֵהוּ לִפְנֵי הַתֵּבָה.
וַיִּפְתְּחוּ בִתְפִלַּת מִנְחָה.
וּלְאַחַר שָׁנִים רַבּוֹת, כִּהְיוֹת הַנַּעַר מֹשֶׁה גְדוֹל-הַדּוֹר, וְכָל בְּנֵי יִשְׂרָאֵל פָּנוּ אֵלָיו מִקָּרוֹב וּמֵרָחוֹק לִשְׁאוֹל מִפִּיו עֵצָה וְדִין, שָׁמַר חַסְדוֹ לַאֲנוּסִים וּלְגֵרִים.

------------------
מֵאֲחוֹרֵי מְשׁוֹרֵר-הַהוֹד, נִטְפָּל אֶל שׁוּלֵי אַדֶּרֶת-הַפְּאֵר וּמְנַסֶּה לְהִסְתַּתֵּר בִּקְפָלֶיהָ (כִּי הִכָּהוּ נֹגַהּ-הָאוֹר), הִתְכַּוֵּץ יְצוּר מִסְכֵּן, בְּזוּי-תֹּאַר וַחֲדַל-מַרְאֶה, כֻּלּוֹ סְחָבוֹת וּטְלָאִים. חַרְזָן, הַחוֹרֵז חָרוּז כּוֹשֵׁל, אֲשֶׁר הָלַךְ מִן הָאָרֶץ בַּזְּמַן הַהוּא, אָמַר לְהִתְגַּנֵּב אֶל גַּן-עֵדֶן בְּצֵל חֻפַּת הַמְּשׁוֹרֵר, וְהַדְרַת הַמְּשׁוֹרֵר וְשׁוֹשְׁבִינָיו הֶאֱפִילָה עָלָיו בְּאַפְסוּתוֹ, וְלֹא נִרְאָה עַד-כֹּה. 
------------------
הוּא עָמַד עַל שְׂפַת הַנָּהָר, וְחִיֵּךְ לִקְרַאת טָפִי, כִּי גַּם לוֹ הָיְתָה בְּבֵיתוֹ בַּת קְטַנָּה.
טֶגּוּמֵי הוֹצִיא פְּקַעַת שֶׁל גִּידֵי צְבִי מִתַּרְמִילוֹ, וְשָׁב לְתַקֵּן אֶת חֲנִיתוֹ.
–בּוֹא הֵנָּה, – אָמְרָה טָפִי.
– הַאִם אַתָּה יוֹדֵעַ אֵיפֹה אִמָּא שֶׁלִּי גָרָה?
וְהָאִישׁ הַזָּר אָמַר “אוּם”, הוֹאִיל וְהוּא הָיָה, כְּפִי שֶׁאַתֶּם יוֹדְעִים, טֶוָּרִי וְלֹא הֵבִין אֶת לְשׁוֹן הַיַּלְדָּה.

------------------
שְׁמָשׁוֹת בְּסִגְלֵיהֶם קְבוּעִים, וְעִם סִגְלֵיהֶם נוֹדְדִים; מַעְגָּלִים עֲצוּמִים לְכוֹכְבֵי-שֵׁבֶט; עַרְפִלֵּי-זֹהַר מַלְבִּינִים; אִיֵּי-תֵבֵל זְרוּעִים עַל אַפְסֵי חָלָל – כֻּלָּם יַחַד כְּלוּלִים בְּזֶה אֵגֶל-הַטַּל הַלּוֹשֵׁם בֵּין רִבּוֹאֵי-רִבְבוֹת אֶחָיו. תַּךְ בּוֹ קֶרֶן-אוֹר מִשֶּׁמֶשׁ פִּלְאִית בְּעוֹלָמוֹ – וְהוּא יִרְעַד, יַבְרִיק, וְיֵעָלֵם”.
------------------
וְלִפְנוֹת עֶרֶב, עַד לֹא בָא בַּעְלֵךְ, הַדְלִיקִי הַמְּנוֹרָה, וְהַצְפִּינִי אוֹתָהּ מֵאֲחוֹרֵי יְרִיעוֹת עָבוֹת, וְאֶת הַסַּכִּין תַּחַת מַצָּעֵךְ תָּשִׂימִי.
כָּל זֶה תַּעֲשִׂי בְּסֵתֶר-סְתָרִים.
וְהָיָה כִּי יָבוֹא בַעְלֵךְ כְּמִשְׁפָּטוֹ, גַּלִּי לוֹ אַהֲבָה כִּתְמוֹל-שִׁלְשׁוֹם.
וְכַאֲשֶׁר מִנְּשִׁימוֹתָיו תַּכִּירִי כִּי עָמְקָה שְׁנָתוֹ, תִּתְגַּנְּבִי מִן הַמִּטָּה, סַכִּינֵךְ בְּיָדֵךְ, וְתַקְרִיבִי אֶת הַמְּנוֹרָה אֶל פָּנָיו.

------------------
– בִּרְשׁוּתְךָ אֶשְׁאַל – אָמַר הַפִּילוֹן בְּנִמּוּס רָב, הַאִם רָאִיתָ מַשֶּׁהוּ הַנִּקְרָא תַּנִין בְּאֵלֶּה נְאוֹת הַמִּרְבָּץ?
– הַאִם אָנֹכִי רָאִיתִי תַּנִּין? – אָמַר פֶּתֶן-הַסְּלָעִים הַדּוּ-צִבְעוֹנִי בְּקוֹל אֵימָה וָבוּז. – מַה עוֹד תִּשְׁאַלֵנִי בְּעוֹד רֶגַע?
– בִּרְשׁוּתְךָ אֶשְׁאַל – אָמַר הַפִּילוֹן, אֲבָל הַאִם תּוּכַל לְהַגִּיד לִי, מַה יֹּאכַל לִסְעֻדַּת-צָהֳרַיִם שֶׁלוֹ?

------------------
– לֹא, לֹא! – אָמַר הַסַּפָּן. – לֹא כָּךְ. – רְצוֹנִי הַהֵפֶךְ הַגָּמוּר מִזֶּה. הֲבִיאֵנִי אֶל אַרְצִי וְאֶל מוֹלַדְתִּי, אֶל הַסְּלָעִים הַלְּבָנִים שֶׁל אַלְבִּיּוֹן (אַלְבִּיּוֹן, הוֹ חֲבִיבַי וַאֲהוּבַי, הִיא אַנְגְּלִיָּה) וַאֲעַיֵּן בַּדָּבָר. וְהוּא הִתְחִיל מְרַקֵּד עוֹד יוֹתֵר מִשֶּׁרָקַד קֹדֶם.
– מוּטָב שֶׁתְּבִיאֵהוּ אֶל בֵּיתוֹ, – אָמַר דַּג-חַכִּימָא אֶל הַלִּוְיָתָן. – הָיִיתִי צָרִיךְ לְהַזְהִירְךָ שֶׁהוּא אִישׁ רַב-בִּינוֹת עַד אֵין סוֹף וַחֲכַם-תַּחְבּוּלוֹת עַד אֵין חֵקֶר.

------------------
וַיִּרְמֹס אַגְדִּיסְטִיס עַמֵּי-אָדָם וְעָרֵיהֶם, וַיִּבֶז לְכַעַס הָאֵלִים: כִּי בְּשָׂרוֹ כְּסֶלַע מוּל חִצֵּי-הָרַעַם שֶׁל זֶאוּס, שִׁטְפוֹנוֹת-פּוֹסֵידוֹן קַלּוּ מִגְּרוֹף אוֹתוֹ, וְהַלֶּהָבוֹת הַשְּׁחוֹרוֹת אֲשֶׁר לְהָדֶס לֹא יָכְלוּ חָרְכוֹ.
וַיִּוָּעֲצוּ הָאֵלִים יַחַד: בַּמֶּה תִּשָּׁבֵר עָצְמַת אַגְדִּיסְטִיס, וְאֵיךְ תְּדֻכָּא חֻצְפָּתוֹ? כִּי הִנֵּה הוּא מִתְפָּאֵר: "מִי כָמוֹנִי בַּשָּׁמַיִם וּבָאָרֶץ?"
יֵין-דִּיאוֹנִיסוֹס לִישׁוּעָה 

------------------
עִם עֶרֶב קְרָא הָאָדָם לַסּוּס וְלַכֶּלֶב וְלַשּׁוֹר לַאֲסֵפָה יַחְדָּו, וְאָמַר לָהֶם: “הַשְּׁלֹשָׁה, הוֹ הַשְּׁלֹשָׁה! צַר לִי עֲלֵיכֶם (וְהָעוֹלָם כָּלוּ חָדָשׁ וּמְחֻדָּשׁ), אֲבָל אוֹתוֹ יְצוּר דֻּבְּשָׁנִי בַּמִּדְבָּר אֵינוֹ יָכוֹל לַעֲבוֹד, שֶׁאִילוּלֵא כֵן הָיָה מִצְטָרֵף אֵלֵינוּ מִכְּבָר. עַל כֵּן אֶעֶזְבֶנּוּ לְנַפְשׁוֹ וְאַתֶּם תִּצְטָרְכוּ לַעֲבוֹד כִּפְלַיִם כְּדֵי לְמַלֵּא אֶת חֶסְרוֹנוֹ”.

------------------
– וְכִי אֵינְךָ זוֹכֵר מַה שֶּׁאִמָּא שֶׁלּךָ הִגִּידָה לְךָ? – אָמַר סוֹמֵר-דּוֹקֵר: 
"לֹא יִתְקַפֵּל, אַךְ יִשְׂחֶה – 
אִטִּי-מוּצָק הוּא זֶה 
מִתְקַפֵּל, אַךְ לֹא יִשְׂחֶה – 
סוֹמֵר-דּוֹקֵר הוּא זֶה!" 
אֲזַי הִתְקַפְּלוּ שְׁנֵיהֶם וְהִתְגַּלְגְּלוּ בְּעִגוּלִים סָבִיב-סָבִיב לַיָּגוּאָר רַב-הַגְּוָנִים עַד שֶׁעֵינָיו שֶׁל זֶה הִסְתוֹבְבוּ בְּרֹאשׁוֹ כְּגַלְגַּלֵי-עֲגָלָה. 
אָז הָלַךְ לְהָבִיא אֶת אִמּוֹ. 

------------------
שָׂא זְרוֹעֲךָ, שִׁמְשׁוֹן, אַחַת פְּרוֹץ בִּקְהַל אוֹיְבֶיךָ, וְיֵרָאֶה לַכֹּל כִּי כֹּחֲךָ נְצָחִים וְלֹא-אַכְזָב!
שִׁמְשׁוֹן

------------------
הָדֶס, אֲשֶׁר שְׁמוֹ מִתְפָּרֵשׁ נֶעְלָם כִּי בִיכָלְתּוֹ לַעֲשׂוֹת עַצְמוֹ בִּלְתִּי-נִרְאֶה, הִתְגַּנֵּב אֶל מְכוֹן-כְּרוֹנוֹס, וְאִיֵּם עָלָיו בִּתְלַת-הַקִּלְּשׁוֹן אֲשֶׁר בְּיָדוֹ.
וּבָרֶגַע הַהוּא רָץ וְקָרַב זֶאוּס וְשָׁלַח בּכְרוֹנוֹס חֵץ-רָעַם, וַיְהֻמֵּהוּ.
תְּבוּסַת הַטִּיטָנִים 
אָז לָקְחוּ שְׁלֹשֶת הָעֲנָקִים בַּעֲלֵי מְאַת-הַזְּרוֹעוֹת, אִישׁ-אִישׁ סֶלַע אוֹ אֶבֶן בְּכָל אַחַת מְזְּרוֹעוֹתָיו, וְיַדֵּה אוֹתָם בַּטִּיטָנִים.

------------------
וְזֶפִירוֹס, בְּמִצְוַת הַאֵל אֶרוֹס (זֶה בַּעַל-פְּסִיכֵי הַטָּמִיר) הֵרִים אֶת הָאֲחָיוֹת עַל כְּנָפָיו וַיִּשָּׂאֵן, הַדְאֵה וְהוֹרֵד אוֹתָן בְּנַחַת אֶל הָעֵמֶק אֲשֶׁר שָׁם הָאַרְמוֹן.
וַתָּרָץ פְּסִיכֵי לִקְרָאתָן, וַתִּפּוֹל עַל צַוְּארֵי אַחְיוֹתֶיהָ בִּנְשִׁיקוֹת וְדִמְעוֹת-גִּיל.
"וְעַתָּה אֲבַקֶּשְׁכֶן, תָּבֹאנָה אִתִּי, וְתִרְאֶינָה אֶת בֵּיתִי הֶחָדָשׁ, וְתִשְׂמַחְנָה עַל רֹב-אָשְׁרִי", אָמְרָה פְּסִיכֵי, אַחֲרֵי שָׁאֳלָהּ לִשְׁלוֹם אָבִיהָ וְאִמָּהּ.

------------------
אָז תָּחַב זְקַן-הָאַשָּׁפִים אֶת זְרוֹעוֹ דֶרֶךְ הַמַּיִם הָעֲמֻקִּים-הַחַמִּים עַד כְּתֵפוֹ, וּמִתַּחַת לַשָּׁרָשִׁים שֶׁל עֵץ-הַפְּלָאִים נָגַע בַּגַּב הָרָחָב שֶׁל פַּאוּ-אַמָּה הַסַּרְטָן, וּפַּאוּ-אַמָּה הַסַּרְטָן נִרְגַּע לַמַּגָּע הַזֶּה, וְהַיָּם כֻּלּוֹ עָלָה, כְּדֶרֶךְ מַיִם הָעוֹלִים בִּקְעָרָה כְּשֶׁמַּכְנִיסִים בָּהֶם יָד.
– הֶאָח! – אָמַר זְקַן-הָאַשָּׁפִים. – עַכְשָׁו יוֹדֵעַ אֲנִי מִיהוּ זֶה אֲשֶׁר שִׂחֵק עִם הַיָּם; וְהוּא קָרָא בְּקוֹל: מַה אַתָּה עוֹשֶׂה פַּאוּ-אַמָּה?

------------------
– וְעַתָּה – הִתְבּוֹנְנוּ! אָמְרוּ הַזֵּיבְּרָה והַגִּ’ירַף.
– כַּךְ עוֹשִׂים זֹאת: אַחַת-שְׁתַּיִם-שָׁלֹשׁ! וְאַיֵּה סְעֻדַּת-שַׁחֲרִית שֶׁלָּכֶם?
הִבִּיט הַנָּמֵר, וְהַכּוּשִׁי הִבִּיט, וְלֹא רָאוּ כְלוּם מִלְּבַד צְלָלִים עֲקֻדִּים וּצְלָלִים חֲבַרְבָּרִים שֶׁבַּיַּעַר, וְאֵין זֵכֶר וְרֶמֶז לֹא לַזֵּיבְּרָה וְלֹא לַגִּ’ירַף.
הֵם רַק הָלְכוּ לָהֶם וְהִתְחַבְּאוּ בַיַּעַר רַב-הַצְּלָלִים.
– הַי! הַי! – אָמַר הַכּוּשִׁי, – זֶהוּ תַּעֲלוּל שֶׁכְּדַאי לִלְמֹד אוֹתוֹ.
קַח מוּסָר, נָמֵר.

------------------
אַחֲרֵי חֲלוֹת אוּרָנוֹס מִמַּכַּת מַגַּל-הַצֹּר, הִרְחִיק מֵעַל גֵּיאָה עַד שְׁמֵי-הַשָּׁמַיִם, וְלֹא יָסַף לִקְרֹב אֵלֶיהָ עַד עוֹלָם, וַיָּקָם הַשִּׁלְטוֹן לַטִּיטָנִים, וּכְרוֹנוֹס בְּרֹאשָׁם.
וּתְחִלַּת פָּעֳלֵי כּרוֹנוֹס הָיְתָה לְגָרֵשׁ אֶת הָעֲנָקִים בַּעֲלֵי מְאַת הַזְּרוֹעוֹת, אֶת הַקִּיקְלוֹפִּים וְאֶת כָּל יְצוּרֵי-הַחֲרָדוֹת אֶל תַּחְתִּיּוֹת-אֶרֶץ, אֶל מָדוֹר הַנִּקְרָא טַרְטָרוֹס, וּלְכָלְאָם שָׁם.

------------------
הַקֶּנְגּוּרוּ אֵין לוֹ שֵׁם שֶׁל מַמָּשׁ זוּלַת רַעֲשָׁן. הוּא אִבֵּד אֶת שְׁמוֹ מִפְּנֵי שֶׁהָיָה גַאַוְתָן מֻפְלָג. 
לֹא מֵאָז וּמֵעוֹלָם הָיָה הַקֶּנְגּוּרוּ כְּפִי שֶׁאָנוּ רוֹאִים אוֹתוֹ כַּיּוֹם הַזֶּה, כִּי-אִם חַיָה אַחֶרֶת בַּעֲלַת אַרְבַּע רַגְלַיִם קְצָרוֹת. אָפֹר הָיָה, צַמְרִי הָיָה, וְגַאֲוָתוֹ הָיְתָה לְלֹא גְבוּל; הוּא רִקֵּד עַל גִּבְעָה בְּטַבּוּר אוֹסְטְרַלְיָה, וְהוּא הָלַךְ אֶל הָאֵל הַקָּטָן נְקֵה. 
הוּא בָּא אֶל נְקֵה בְּשָׁעָה שֵׁשׁ לִפְנֵי אֲרוּחַת-הַבֹּקֶר, וְאָמַר לוֹ: 

------------------
כֵּן הֵבִיא פְּרוֹמֶתֵּיאוֹס אֶת הָאֵשׁ, גְּנוּבַת-מְרוֹמִים, אֶל בְּנֵי-הָאָדָם.
וַיְלַמְּדֵם אֶת תַּשְׁמִישֵׁי-הָאֵשׁ: בַּשֵּׁל וֶאֱפוֹת, וְחַזֵּק קְדֵרוֹת חֹמֶר וָחֶרֶס, וְרַכֵּךְ וְהַתֵּךְ וּצְרוֹף נְחֹשֶׁת וּבַרְזֶל לְמוֹ כְלֵי-עֲבוֹדָה וּכְלֵי-קֶטֶל: אֵת לַחֲפִירָה וַחֲנִית וָרֹמַח לְהִתְגּוֹנְנוּת וָצָיִד, וַתְּהִי חִתַּת הָאָדָם עַל כָּל הַחַיּוֹת; וְהוּא צָחַק לְשֶׁלֶג וְקָרָה, כִּי חִמְּמַתּוּ הָאֵשׁ.

------------------
אֲבָל לַמָּחֳרָת, כְּשׁוֹטְטָהּ לְבַדָּהּ בָּאַרְמוֹן, בְּאֵין פְּנֵי-אָדָם לִרְאוֹתָם, הִרְהֲרָה בְּאָבִיהָ וְאִמָּהּ, הַמְּבַכִּים אוֹתָהּ כַּאֲבוּדָה, וּבְאַחְיוֹתֶיהָ הָאֲהוּבוֹת הָעוֹגְמוֹת לָהּ, וַתֹּאמֶר אֶל נַפְשָׁהּ: "אָכֵן, מַר-לִי מָר, כִּי בַּעְלִי אוֹסֵר עָלַי לְדַבֵּר אֶל אַחְיוֹתַי, לְהַגִּיד לָהֶן לְמִצְעָר כִּי חַיָּה אֲנִי וְשָׁלוֹם לִי, לְבַעֲבוּר הָסִיר יְגוֹנִים מִלִּבָּן וּמִלֵּב אָבִי וְאִמִּי.
יְלֵל הָאֲחָיוֹת 

------------------
וְכַאֲשֶׁר שָׁב הֶרְמֶס הַבַּיְתָה, אֶל הַמְּעָרָה אֲשֶׁר בְּצֵלַע הַר-קִילֶנֵי, בִּשּׂרַתְהוּ מַיָּה אִמּוֹ: "מִנָּה אוֹתְךָ זֶאוּס שַׁגְרִיר-אוֹלִימְפּוֹס אֶל גִּבּוֹרִים, מְלָכִים וְאֻמּוֹת, לְפַשֵּׁר מְרִיבוֹת וְלִכְרֹת בְּרִיתוֹת, כִּי כֵן הֲגִיג-זֶאוּס: 'תִּהְיֶה לְשׁוֹן-חֲלָקוֹת אֲשֶׁר לִבְנִי זֶה לְהוֹעִיל וְלֹא לְהַזִּיק'.
אַף שָׂם אוֹתְךָ אֵל וָשַׂר לְרוֹכְלֵי-שְׁוָקִים וְכָל עוֹשֵׂי-מִסְחָר, אִם יוֹשְׁבֵי-יַבָּשׁוֹת וְאִם עוֹבְרֵי נְתִיבוֹת יַמִּים, כִּי אָמַר: 'מַזָּלוֹ לִהְיוֹת גַּנָּב.

------------------
הִתְגַּלּוּת הָאֵלָה וּבָעֶרֶב הַהוּא, לָקְחָה אֶת דֵּימוֹפוֹאוֹן הַקָּטָן אֶל חֶדֶר-לִפְנִים-מֵחֶדֶר, מָרְחָה אֶת גּוּפוֹ בּאַמְבְּרוֹסְיָה, וַתַּחֲזִיקֵהוּ מֵעַל אֵשׁ-אָח פְּתוּחָה, חָשׂוֹף אוֹתוֹ לְכֹחַ-הַלֶּהָבוֹת.
כֵּן עָשְׂתָה שְׁלֹשָה עֲרָבִים בָּזֶה אַחַר זֶה.
וַיְהִי בָּעֶרֶב הַשְּׁלִישִׁי וַתִּכָּנֵס הַמַּלְכָּה מֶטַנֵּירָה, אֵם-הַיֶּלֶד, אֶל הַחֶדֶר הַפְּנִימִי, וַתֵּרֶא אֶת בְּנָהּ מָחֳזָק עָרֹם בְּיַד-אוֹמַנְתּוֹ, וְהוּא לְפוּף לַהֲבוֹת אֵשׁ-הָאָח.

------------------
אִם הִתְמַרְמַרְתָּ פַּעַם עַל עִיר זוֹ – עַל דְּמֵי-מַפְתֵּחַ, וְנִצּוּל הַדֹּחַק בַּחֲדָרִים בִּשְׁבִיל לְהַעֲלוֹת מְחִיר כָּל חוֹר, וְתַעֲבוּרָה בְּהוּלָה וּפְרוּעָה, שֶׁכִּמְעַט-כִּמְעַט דָּרְסָה אוֹתְךָ בְּבֹקֶר פְּלוֹנִי, אַף שִׁלְשׁוֹם בָּעֶרֶב, וְאַתָּה בְּנֵס נִצַּלְתָּ – הִנֵּה, צֵא בְּבֹקֶר-גֶּשֶׁם, בְּעֶצֶם מִזְמוֹר-הַמַּבּוּל, וּרְאֵה הַהֲמוֹנִים הָאָצִים, מִי אֶל מְלֶאכֶת-חַשְׁמַל וּמִי אֶל תִּקּוּן-מְכוֹנִיּוֹת, מִי אֶל מִשְׂרָד וּמִי אֶל בֵּית-חֲרשֶׁת, מִי לַעֲשׂוֹת בְּבַרְזֶל וּנְחשֶׁת
------------------
פְּרוֹמֶתֵּיאוֹס פֵּרוּשׁוֹ חָשׁוֹב מֵרֹאשׁ; אֶפִּימֶתֵּיאוֹס פֵּרוּשׁוֹ חָשׁוֹב בְּסוֹף מַעֲשֶׂה.
וּשְׁנֵי הָאַחִים, צְעִירֵי בֵית-יַפֶּתּוֹס, כִּשְׁמוֹתָם כֵּן הָיוּ.
פְּרוֹמֶתֵּיאוֹס הָיָה תְחִלָּה חוֹשֵׁב וְאַחַר עוֹשֶׂה; אֶפִּימֶתֵּיאוֹס הָיָה פּוֹחֵז לַעֲשׂוֹת וְאַחֲרֵי-כֵן הָיָה תּוֹהֶה "מַה-זֹּאת עָשִׂיתִי?"
הַצָּעָה לַעֲשִׂיַּת אָדָם 
וַיְהִי הַיּוֹם וַיֹּאמֶר פְּרוֹמֶתֵּיאוֹס אֶל אָחִיו: "הָבָה נַעֲשֶׂה אָדָם".
"אָדָם מַה-הוּא?" שָׁאַל אֶפִּימֶתֵּיאוֹס.
"יְצוּר אֱנוֹשִׁי אֲשֶׁר – "

------------------
יַשְׁחִירוּ וְיִתְאַבְּלוּ גַּם שָׁמַיִם עִמָּנוּ… וַאֲנִי, כְּעוּרָה וְרוֹגֶשֶׁת, אַפְקִיר צַלְעוֹתַי לַסּוּפָה וּלְחָיַּי לְנִטְפֵי-גֶשֶׁם, יִמָּהֲלוּ בְּדִמְעוֹתַי. כִּי הַרְבֵּה נָהַמְתִּי אֵלֶיךָ, שִׁמְשׁוֹן, וְנִגְנַז מִמֶּנִּי מַרְפֵּא-אֶצְבְּעוֹתֶיךָ.
מָסָךְ
------------------
וְהוּא, נַפְשׁוֹ פַּחַד וְתִקְוָה גַם יָחַד: אוּלַי, אוּלַי יִרְצֶה הַמְּשׁוֹרֵר לְהִתְוַדֵּעַ אֵלָיו, וְיַכִּירֵהוּ אָח עָנִי לְזִמְרָתוֹ.
הַמַּלְאָכִים צָחֲקוּ צְחוֹק-שֶׁל-חֵן, וְרֹגֶז בּוֹ: “מִי עָשָׂה אֶת הַנְּבָלָה הַזֹּאת בְּגַן-אָבִינוּ, גַּן ה'? מִי בֵּין נִצָּנֵי-הַחֶמֶד שָׁתַל אֶת זֶה הַדַּרְדָּר? לֹא אֶצְבְּעוֹתֵינוּ טִפְּלוּ בָּאֶרֶג הַזֶּה. לֹא כֵן יַאַרְגוּ מְנוֹרֵי עֵדֶן!”

------------------
וִיהִי-נָא שָׁלוֹם בֵּין בֵּיתִי וּבֵין הָאֵלִים".
וַיָּבוֹא הֶרְמֶס אֶל בֵּית אֶרִיבּוֹיָה, וְהִיא הֶרְאֲתָה לוֹ אֶת הַדּוּד, בּוֹ נִכְלָא אָרֶס אֵל-הַמִּלְחָמָה.
וְלֹא יָכֹל הֶרְמֶס לִפְתּוֹחַ אֶת פִּי הַדּוּד.
וַיִּשְׁלַח אֶת אִירִיס, אֵלַת-הַקֶּשֶׁת הַמְּתַוֶּכֶת בֵּין מְרוֹמִים וּבֵין תֵּבֵל-אָרֶץ, לִקְרֹא לְהֶפֵיסְטוֹס נְכֵה-הָרַגְלַיִם, חָרָשׁ וְנַפָּח לְאוֹלִימְפּוֹס.

שִׁחְרוּר אָרֶס 
 וַיָּבוֹא הֶפֵיסְטוֹס וּבְחָכְמַת-חָרָשִׁים אֲשֶׁר לוֹ פָּתַח אֶת דּוּד-הַנְּחֹשֶׁת.

------------------
אַךְ פַּעַם בְּשָׁנָה כָּל שִׁבְטֵי פַּאוּ-אַמָּה פּוֹשְׁטִים אֶת שִׁרְיוֹנֵיהֶם הַקָּשִׁים וְעוֹטִים רֹךְ – זֵכֶר לְמַה שֶׁיָּכוֹל זְקַן-הָאַשָּׁפִים לַעֲשׂוֹת. וּבְכֵן, אֵין זֶה מִן הַצֶּדֶק וְהַיָּשֶׁר לַהֲרֹג אוֹ לָצוּד אֶת תִּינוֹקוֹת פַּאוּ-אַמָּה רַק מִפְּנֵי שֶׁפּאוּ-אַמָּה הִתְנַהֵג בְּגַסּוּת וְאִוֶּלֶת בְּשֶׁכְּבָר-הַיָּמִים.

------------------
וַיֵּלֶךְ מִקִּרְיַת-גְּרַהַם לְקִימְבֶּרְלִי וּמִקִימְבֶּרְלִי לְאֶרֶץ כָּמָא, וּמֵאֶרֶץ כָּמָא הָלַךְ מִזְרָחָה צָפוֹנָה, הָלֹךְ וְאָכֹל אֲבַטִּיחִים כָּל אוֹתָם הַיָּמִים, עַד שֶׁלִּבְסוֹף הִגִּיעַ אֶל גְּדוֹת נְהַר הַלִּימְפּוֹפּוֹ הַגָּדוֹל הַיָּרוֹק-אָפֹר וְהַמְּשֻׁמָּן, שֶׁהוּא מֻקָּף כֻּלּוֹ עֲצֵי-קַדַּחַת, הַכֹּל כַּאֲשֶׁר דִּבֵּר וְתִאֵר עוֹף הַקּוֹלוֹקוֹלוֹ.

------------------
וְאֶפִּימֶתֵּיאוֹס אָמַר אֶל פַּנְדּוֹרָה אִשְׁתּוֹ: "רַעְיָתִי, כֹּל אֲשֶׁר בַּבַּיִת הַזֶּה שֶׁלָּךְ הוּא, וְתַעֲשִׂי בוֹ כְּחֶפְצֵךְ, חוּץ מִן הַפִּטָּס הַזֶּה, שֶׁהוּא בִּרְשׁוּת אָחִי פְּרוֹמֶתֵּיאוֹס בִּלְבָד".
אַזְהָרָה וְאִסּוּר 
הִתְחִילָה פַּנְדּוֹרָה מְצִיקָה לְבַעְלָהּ: "מַה בַּפִּטָּס הַזֶּה? אוּלַי דְּבַשׁ? אוּלַי שֶׁמֶן? אוּלַי דָּגָן?" עָנָה לָהּ אֶפִּימֶתֵּיאוֹס: "אֵינֶנִּי יוֹדֵע מַה בַּפִּטָּס הַזֶּה.

------------------
וְשׁוֹמְרִים עוֹמְדִים אֵצֶל הַדְּלָתוֹת, וּמַזְהִירִים “שְׁמוֹר צַעַדְךָ!” כִּי עִתִּים יֵשׁ סֶדֶק בֵּין בָּמַת הַתַּחֲנָה וּבֵין קִיר הַקָּרוֹן, וְאֶפְשָׁר לְאָדָם לְהִכָּשֵׁל וְלִשְׁמוֹט רַגְלוֹ בּוֹ. שׁוֹמֵר זֶה בְּיָדַיִם אַמִּיצוֹת דּוֹחֵק וְכוֹבֵשׁ בִּפְנִים עוֹד אֲנָשִׁים עַל אֵלֶּה שֶׁנִּדְחֲקוּ וְנִכְנְסוּ מֵאֲלֵיהֶם, וְהוּא מוֹחֵק אֶת עֹדֶף-הָאָדָם כְּדֵי שֶׁתּוּכַלְנָה הַדְּלָתוֹת לְהִסָּגֵר.

------------------
– אָחוֹת קְטַנָּה, אָמְרָה בַּלְקִיס, צָדַקְתְּ מְאֹד, אֲבָל אִם יִפְתַּח שׁוּב אֶת פִּיו לְהִתְפָּאֵר, קַבְּלִי נָא אֶת דְּבָרָיו. בַּקְּשִׁי מִמֶּנּוּ שֶׁיִרְקַע, וְנִרְאֶה אֵיךְ יִפֹּל דָּבָר. אֲנַחְנוּ יוֹדְעוֹת מָה הֵם הַגְּבָרִים, הֲלֹא כֵן? מְאֹד יִתְבַּיֵּשׁ.
עָפָה-לָהּ אֵשֶׁת הַפַּרְפָּר אֶל בַּעְלָהּ. וּבְעוֹד חֲמִשָּׁה רְגָעִים קָמָה בֵינֵיהֶם מְרִיבָה גְדוֹלָה מִכָּל הַמְּרִיבוֹת שֶׁרָבוּ עַד כֹּה.

------------------
אֶל אִי-כְרֵתִים אֲבִיאֵךְ, שָׁם בִּשְׂדוֹת-גּוֹרְטִינָה אֶבְנֶה לָךְ סֻכָּה בְּחֹרֶשׁ-עֲרָבוֹת לְיַד מַעְיָן, וְיַחַד נִרְאֶה בְּטוֹבָה.
כִּי אֲנִי זֶאוּס, אַדִּיר בָּאֵלִים".
וַיִּשָּׂא הַפַּר אֶת אֶבְרוֹפֵּי אֶל אִי-כְרֵתִים.
שָׁם לָבַשׁ דְּמוּת-נֶשֶׁר תַּחַת דְּמוּת-הַפָּר, וַיִּבֶן לָהּ קַן-סְתָרִים בֵּין עֲצֵי-עֲרָבָה לְיַד מַעְיָן.
וְעִמּוֹ בְּאֹשֶׁר לָנָה יָמִים רַבִּים, וַתֵּלֶד לוֹ שְׁלֹשָׁה בָּנִים יָפִים, אֶת מִינוֹס, אֶת רַדַּמַנְטִיס וְאֶת סַרְפֵּדוֹן.

------------------
“רוֹאֶה אַתָּה אֶת זֶה? – אָמַר הַגִּ’ין. זֶהוּ הַדֻּבְּשְׁ הַמְּיֻחָד לְךָ, שֶּׁהֵבֵאתָ עַל עַצְמְךָ עֵקֶב בַּטָּלָתְךָ מִמְּלָאכָה. הַיּוֹם יוֹם הָרְבִיעִי בַשָּׁבוּעַ, וְאַתָּה לֹא עָשִׂיתָ שׁוּם מְלָאכָה מֵאָז הַיּוֹם הָרִאשׁוֹן, מִשֶּׁהִתְחִילוּ יְמֵי הַמַּעֲשֶׂה. וְעַכְשָׁו הֵן תֵּצֵא לַעֲבוֹד”.
– אֵיךְ אוּכַל לַעֲבוֹד, – אָמַר הַגָּמָל, – ןהַדֻּבְּשְׁ הַזֶּה עַל גַּבִּי?

------------------
וַיְהִי בְּרָדְפוֹ בְּרֹמַח אַחַר חֲזִיר-בָּר, וַיִּסֹּב פִּתְאוֹם הַחֲזִיר, וַיִּדְקֹר אֶת צֵלַע הַנַּעַר בְּחָטָיו הַבּוֹלְטוֹת.
וַיָּמָת אֲדוֹנִיס, וַתִּסְפְּדֵהוּ אַפְרוֹדִיטֵי וַתְּבַכֵּהוּ שְׁלֹשָׁה יָמִים וּשְׁלֹשָׁה לֵילוֹת.
אָז רִחֵם עָלֶיהָ זֶאוּס, וַיְחַיֶּה אֶת הַנַּעַר הֶחָמוּד, אֶת אֲדוֹנִיס.
תְּחִנָּה פְנוּמָה – וְהִיא נַעֲנֵית 
אַחַר נִגֵּן הֶרְמֶס אֶת לַחַן-הַתְּחִנָּה אֲשֶׁר לְאֵאוֹס וְאֶת הַצִּרְצוּר הַדַּק אֲשֶׁר לְטִיתוֹנוֹס.

------------------
וְזֶאוּס צִוָּה עַל כָּל הָאֵלִים וְעַל הַקִּיקְלוֹפִּים, בַּעֲלֵי גַלְגַּל-הָעַיִן הָאַחַת, וְכָל הַיְּצוּרִים הָאֶצְבְּעוֹנִיִּים, מְעַבְּדֵי מַתָּכוֹת בָּאֵשׁ בִּמְעָרוֹת-הָרִים וּבִמְחִלּוֹת-תַּחְתִּיּוֹת, וְכָל כֹּחוֹת מַעְלָה וּמַטָּה, לְבַל יִמְסְרוּ לִבְנֵי-אָדָם מִן הָאֵשׁ וּלְבַל יְלַמְּדוּם סוֹד הַטִּפּוּל בָּאֵשׁ וְהָעֲשִׂיָּה בְּעֶזְרָתָהּ.

------------------
וַיֹּאמֶר הַנָּמֵר: “מַה יֵשׁ לְךָ שָׁם בִּקְצֵה שֻׁלְחָנְךָ, אָחִי?”
הַכּוּשִׁי גֵּרַד אֶת פַּדַּחְתּוֹ, וַיֹּאמַר: “עַל פִּי דִּין, צָרִיךְ הָיָה זֶה לִהְיוֹת זְהַבְהַב-רַב צְהַבְהַב, מוּפַז פָּז מֵרֹאשׁוֹ וְעַד עֲקֵב-רַגְלוֹ, וְצָרִיךְ הָיָה הוּא לִהְיוֹת גִּ’ירַף אֲבָל מַה אֶעֱשֶׂה, וְהוּא כָלוּ מְכֻסֶּה כְתָמִים עַרְמוֹנִיִּים? מַה יֵּשׁ לְךָ בִּקְצֵה שֻׁלְחָנְךָ אַתָּה, אָחִי?”

------------------
עַל כֵּן אָמַר “שָׁלוֹם” בְּנִמּוּס רָב לְפֶתֶן-הַסְּלָעִים הַדּוּ-צִבְעוֹנִי, וְעָזַר לוֹ לְהִכָּרֵךְ שׁוּב מִסָּבִיב לַסֶּלַע, וְהָלַךְ לוֹ לְדַרְכּוֹ מְעַט מְחֻמָּם וְאֵינוֹ מִשְׁתּוֹמֵם כְּלָל, - הָלֹךְ וְאָכֹל אֲבַטִּיחִים וְזָרֹק הַקְּלִפּוֹת סְבִיבוֹתָיו, בְּשַׁגָּם לֹא יָכֹל לַהֲרִימָן, עַד שֶׁדָּרַךְ עַל דָּבָר אֶחָד שֶׁחָשַׁב אוֹתוֹ לְבוּל-עֵץ. עַל עֶצֶם שְׂפַת נְהַר-הַלִּימְפּוֹפּוֹ הַגָּדוֹל, הַיָּרֹק-אָפֹר וְהַמְּשֻׁמָּן, שֶׁהוּא כֻלּוֹ מֻקָּף עֲצֵי-קַדַּחַת.

------------------
אָמַרְתִּי: “אֵינֶנִּי יוֹדֵעַ כֵּיצַד קוֹשְׁרִים כֶּלֶב גָּדוֹל וְחוֹלֶה” אָמְרוּ: “אִם אֵין אַתָּה קוֹשֵׁר אוֹתוֹ, מַה-תּוֹעֶלֶת שֶׁנָּבוֹא? הֵן בֵּינְתַיִם יֵלֶךְ-לוֹ”.
מֵאֲנוּ לְצַיֵּת לִי.
טִלְפַּנְתִּי לַמִּשְׁטָרָה.
לְאַחַר רְגָעִים אֲחָדִים בָּאָה מְכוֹנִית עִם שְׁנֵי שׁוֹטְרִים וְעָמְדָה בִּשְׁבִיל-הָרֶכֶב.
הַשּׁוֹטְרִים שָׁאֲלוּ אוֹתִי לִפְרָטִים: מָתַי נִכְנַס הַכֶּלֶב אֶל הֶחָצֵר? שֶׁל-מִי הוּא הַכֶּלֶב? וְאָמַרְתִּי לָהֶם מָה אֲנִי יוֹדֵעַ וּמָה אֵינֶנִּי יוֹדֵעַ.

------------------
בְּשָׁנִים קַדְמוֹנִיּוֹת, בִּזְמַן שֶׁהָעוֹלָם הָיָה כֻלּוֹ חָדָשׁ וּמְחֻדָּש, וְהַבְּהֵמוֹת זֶה אַךְ הִתְחִילוּ לְשַׁמֵּשׁ אֶת הָאָדָם, הָיֹה הָיָה גָמָל, וְהוּא דָר בַּמִּדְבָּר, כִּי לֹא חָפֵץ לַעֲבוֹד. אַף הוּא עַצְמוֹ הָיָה בַּעַל בֶּכִי וְכָל הַיּוֹם הִתְעַצֵּל וְיִלֵּל, וְהוּא אָכַל שְׁבָטִים וְקוֹצִים וְאֵשֶׁל וַחֲלַבְלוֹב וּמְלַפְפוֹן-הַבָּר. וְהָיָה מִתְבַּטֵּל מִמְּלָאכָה לְהַכְעִיס, וּבְשָׁעָה שֶׁמִּישֶׁהוּ דִּבֵּר אֵלָיו, הָיָה אוֹמֵר: “דֻּבְּשְׁ,” רַק “דֻּבְּשְׁ” – וְלֹא יוֹתֵר.

------------------
יֵשׁ וּבַקַּיִץ, בְּהִתְעַנֵּן עֲנָנִים תִּשָּׁמַע רְטִינַת-רַעַם נְמוּכָה, וְעַד-מְהֵרָה הַקּוֹל מִתְפַּשֵּׁט וְגוֹבֵר וּמִתְגַּלְגֵּל עַד קְצוֹת רוּחוֹת-הַשָּׁמָיִם. כֵּן חָשָׁה וְהִתְפַּשְּׁטָה בְּכָל שַׁדְמוֹת-עֵדֶן הַשְּׁמוּעָה עַל הַמְּשׁוֹרֵר כִּי בָּא. וְשִׁנְאַנִּים, תּוֹפְשֵׂי מְצִלְתַּיִם וְכִנּוֹר וָנֵבֶל, וּבְנֵי-אֵלִים מְקַדְּמֵי-שַׁחַר, עָרְכּו כְּלִי וָפֶה לְהַשְׁמִיעַ מִזְּמִירוֹת הַמְּשׁוֹרֵר וּמֵעֲתִירוֹתָיו וְתִשְׁבְּחוֹתָיו. 
------------------
שְׁאֵלוּהוּ הַשּׁוֹמְרִים לִשְׁמוֹ, וַיַּגֵּד לָהֶם: “מֻסַּה עַבְּדְּ אַלְקַאדֵר”; כְּלוֹמַר, מֹשֶׁה עֶבֶד הַכֹּל-יָכוֹל.
וַיִּפְתְּחוּ אֶת תַּרְמִילוֹ, וַיִּמְצְאוּ בוֹ אֶת סֵפֶר הַמִּשְׁנָה כָּתוּב עִבְרִית (כִּי לֹא יָכוֹל הַנַּעַר לְהִפָּרֵד מֵעַל הַסֵּפֶר הֶחָבִיב עָלָיו) וְחִבּוּרִים כְּתוּבִים עֲרָבִית וְעִבְרִית.

------------------
נוֹטֶה בְּכֹחַ. הָעַמּוּדִים מִתְפַּלְּצִים. הַבַּיִת מָט לִנְפּוֹל. הַפְּלִשְׁתִּים —תַּדְהֵמָה וּבֶהָלָה. מַפֹּלֶת וְאָבָק. שִׁמְשׁוֹן בַּנּוֹפְלִים.
דְּלִילָה
בְּזֹאת אֵדַע כִּי קוֹם תָּקוּם וְתָשׁוּב-תִּחְיֶה, שִׁמְשׁוֹן! פְּלִיאָה יִפְעָתְךָ, חוֹתַם-עוֹלָמִים עָלֶיהָ. גַּם כִּי תוּעַב, לֹא תַחֲלִיד וְלֹא תִכְלֶה. יְנַבֵּא לִי מוֹרָאֲךָ הָאַחֲרוֹן כִּי אַךְ לְמוֹעֵד לָבַשְׁתָּ אֹפֶל וְהָכְרַעְתָּ חָלָל. וּבְבוֹא תוֹר צְפִירָתְךָ, שֵׁנִית תּוֹפִיעַ, נַעַר וְעַלִּיז לַקְּרָב. 
------------------
שָׁאַלְתִּי: “שֶׁל-מִי הִיא זוֹ הַחֶלְקָה?” אָמַר: “שְׁלֹשָׁה צְדָדִים מִתְקוֹטְטִים עָלֶיהָ” הַקֶּרֶן הַקַּיֶּמֶת לְיִשְׂרָאֵל, בַּנְקְּ יְהוּדִי וְשֵׁיךְ עֲרָבִי. עַד שֶׁיִּפְסוֹק בֵּית-הַמִּשְׁפָּט מִי בְּעָלֶיהָ, אֲנִי עוֹשֶׂה בָהּ עֲבוֹדָה לַהֲנָאָתִי".
אָמַרְתִּי: “אֶפְשָׁר, אִם כֵּן, שֶׁאַתָּה עוֹבֵד בִּשְׁבִיל יְהוּדִי מַפְקִיעַ-שְׁעָרִים אוֹ בִּשְׁבִיל רוֹדֶה בְפַלָּח וְצַר לְיִשְׂרָאֵל. לָמָּה תִהְיֶה מְהַנֶּה אוֹתָם בִּמְלֶאכֶת-חִנָּם?”

------------------
בָּאתִי לַמּוֹעֵד, וְעָמַדְתִּי בְּמִסְדְּרוֹן אָרֹךְ עִם קָרוֹב לְמֵאָה נְעָרִים אֲחֵרִים. הַנְּעָרִים הִבִּיטוּ אִישׁ-אִישׁ בְּעִתּוֹנוֹ, וְשָׁתְקוּ שְׁתִיקָה זוֹעֶפֶת. כָּל אֶחָד הִרְגִּישׁ בַּחֲבֵרוֹ אוֹיֵב וּמִתְחָרֶה. לְבַסּוֹף נִתְבַּקַּשְׁנוּ לַעֲלוֹת. הוֹשִׁיבוּנוּ עַל סַפְסָלִים, וְנִתַּן לָנוּ לְמַלֵּא גִלְיוֹנוֹת הַשּׁוֹאֲלִים לִשְׁמֵנוּ, וּמְקוֹם מְגוּרֵינוּ, וְחִנּוּכֵנוּ, אִם יְלִידֵי אַמֶּרִיקָה אָנוּ, וְאִם לֹא, מֵאֵיזוֹ אֶרֶץ בָּאנוּ, וְכַדּוֹמֶה. 
------------------
מְעַטּוֹת אֳנִיּוֹת-הַקִּיטוֹר עַל-יַד יָפוֹ. שְׁתַּיִם-שָׁלשׁ הֵן עוֹמְדוֹת לָהֶן מְפֻחָמוֹת וְסַבְלָנִיּוֹת. וּסְפִינוֹת-הַמִּפְרָשׂ, נְטוּלוֹת מִפְרְשֵׂיהֶן, מִתְרוֹמְמוֹת כִּשְׁלָדִים דַּקִּים בַּנָּמֵל. יָצְאוּ שְׁתַּיִם מֵאַחְיוֹתֵיהֶן בְּרוּחַ-תִּשְׁרֵי חֲזָקָה וְלֹא-סוֹעֶרֶת, וּמִפְרְשֵׂיהֶן הַמְּרֻבִּים מְנֻפָּחִים הֵיטֵב, וְהֵן טָסוֹת בְּלַבְנוּנִיתָן כְּנֶגֶד אֹפֶק עַנְנֵי-הַסְּגוֹל, בִּמְרוֹמֵי הַשָּׂפָה הָרְחוֹקָה שֶׁל זוֹ צַלַּחַת-הַיָּם הַכְּחֻלָּה, הָעוֹמֶדֶת – וְגַלֶּיהָ יָפֹזּוּ.
------------------
שָׁעוֹת שֶׁבָּהֶן הִרְגִּישׁ עַצְמוֹ בּוֹדֵד בְּהִתְהַלְּכוֹ דֶרֶךְ אַפְרִיקָה, זִמֵּר לוֹ זֶמֶר מְלֹא-אֹרֶךְ-הַחֹטֶם, וְהַקּוֹל הָיָה מְנַהֵם וּמֵרִיעַ יוֹתֵר מִכַּמָּה שׁוֹפָרוֹת וַחֲצוֹצְרוֹת. הוּא סָר מֶרְחָק הָגוּן מִן הַדֶּרֶךְ שֶׁהָלַךְ בָּהּ כְּדֵי לִמְצֹא הִפּוֹפַּטּוֹמִיָּה רְחָבָה (וְהִיא אֲפִילוּ לֹא שְׁאֵרַת-בָּשָׂר שֶׁלּוֹ), וְהִרְבִּיץ בָּהּ כְּהֹגֶן, לְמַעַן הִוָּכַח אִם אֱמֶת דִבֵּר פֶּתֶן-הַסְּלָעִים הַדּוּ-צִבְעוֹנִי עַל דְּבַר חָטְמוֹ הֶחָדָשׁ. וּמֶה עָשׂה כָּל שְׁאָר הַשָּׁעוֹת? 
------------------
הוּא לָקַח כַּמָּה וְכַמָּה נָשִׁים. הָיוּ לוֹ תְּשַׁע מֵאוֹת וְתִשְׁעִים וָתֵשַׁע נָשִׁים, חוּץ מִן הַיָּפָה בַּנָּשִׁים בַּלְקִיס; וְכֻלָּן דָּרוּ בְּאַרְמוֹן-זָהָב גָּדוֹל בְּתוֹךְ גַּן נֶחְמָד, אֲשֶׁר מַעְיְנוֹת-מַיִם עוֹבְרִים בְּתוֹכוֹ, בֶּאֱמֶת וּבְתָמִים לֹא חָפֵץ בִּתְשַׁע מֵאוֹת תִּשְׁעִים וָתֵשַׁע נָשִׁים, אֶלָּא שֶׁבְּאוֹתָם הַיָּמִים הָיוּ הַכֹּל נוֹהֲגִים לָקַחַת הַרְבֵּה נָשִׁים, וְכֵיוָן שֶׁהָיָה מֶלֶךְ גָּדוֹל הָיָה אָנוּס לָקַחַת נָשִׁים פִּי כַמָּה וְכַמָּה, כִּי עַל כֵּן מֶלֶךְ הָיָה.

------------------
אֲבָל עֲדַיִן אֲנִי הֶחָתוּל הַמִּתְהַלֵּךְ לְבַדִּי, וְכָל הַמְּקוֹמוֹת שָׁוִים בְּעֵינָי.
הָאִשָּׁה כָּעֲסָה בִּמְאֹד מְאֹד, וְהִיא קָפְצָה אֶת שְׂפָתֶיהָ, וְלָקְחָה אֶת הַפֶּלֶךְ שֶׁלָּהּ וְהִתְחִילָה לִטְווֹת.
וְאוּלָם הַתִּינֹוק בָּכָה עַל כִּי הָלַךְ מִמֶּנוּ הֶחָתוּל, וְהָאִשָּׁה לֹא יָכְלָה לְהַרְגִּיעוֹ, כִּי הוּא נֶאֱבַק וּבָעַט בְּרַגְלָיו הַקְּטַנּוֹת וּפָנָיו קָדְרוּ.

------------------
נִכְנְסָה וְיָשְׁבָה – הוּא מִתְרַחֵק מֵעָלֶיהָ וּמֵעַל הַתִּינוֹק וְהַחֲבִילָה, וּמִתְיַשֵּׁב לוֹ לְבַדּוֹ בְּקָצֵהוּ הָאַחֲרוֹן שֶׁל הָאוֹטוֹבּוּס. כְּצֵאתָם, שׁוּב הוּא דוֹחֵף לְפָנָיו אֶת אִשְׁתּוֹ עַל תִּינוֹקָהּ וַחֲבִילָתָהּ; וְאוּלָם, כְּעָבְרוֹ עַל יָדִי, הוּא מִתְעַכֵּב רֶגַע וּמוֹדֶה לִי, בְּתַכְלִית הַנִּימוּס, עַל אֲשֶׁר הִסַּעְתִּי וְהֵבֵאתִי אוֹתוֹ וְאֶת מִשְׁפַּחְתּוֹ בְּשָׁלוֹם. 
------------------
אֵין זֹאת כִּי-אִם אַחַד-הָאֵלִים חָנַן אוֹתָהּ בְּאַהֲבָתוֹ וַתְּאֻשַּׁר יוֹתֵר מִכָּל בַּת-אָדָם.
וְהַבְּכִירָה בָאֲחָיוֹת, כֻּלָּהּ מֻכַּת-סַקְרָנוּת, לָחֲצָה עַל פְּסִיכֵי לְהַגִּיד מִי-הוּא זֶה וְאֵי-הוּא זֶה בַעְלָהּ, וּמַה מִשְׁפָּטוֹ עִמָּהּ.

------------------
מִיָּד פָּרְצוּ וְיָצְאוּ מִשָּׁם, בְּזִמְזוּם וְזִבְזוּב וְזִדְזוּד וְצִרְצוּר וּנְשִׁיפָה – כִּנְחִיל-דְּבוֹרִים, כְּלַהֲקַת-אַרְבֶּה, כְּמַחֲנֵה-יַתּוּשִׁים, כְּמִשְׁלַחַת נְחָשִׁים מְעוֹפְפִים – כָּל מִינֵי פְגָעִים וּנְגָעִים וּמַסּוֹת וּמַדְוִים וּמַגֵּפוֹת וּמֵחוֹשִׁים וָחֳלָאִים רָעִים וּמְאֵרוֹת וְיִסּוּרִים וּמְצוּקוֹת וּמוּעָקוֹת.
חִישׁ סָגְרָה פַּנְדּוֹרָה הַנִּבְהֶלֶת אֶת הַכִּסּוּי עַל פִּי הַפִּטָּס.
אֲבָל אֵחֲרָה הַמּוֹעֵד.

------------------
יְדִידִי עוֹדוֹ שׁוֹתֵק, וְהַפַּעַם שְׁתִיקָתוֹ זְעוּמָה. יָדַעְתִּי נַפְשׁוֹ. נִקְשֹׁר נִקְשַׁר בַּנּוֹף הַזֶּה, וְהֵיטֵב חָרָה לוֹ עַל כִּי חִלַּלְתִּי יָפְיוֹ בְּדִבּוּרִי. וְהִרְגַּשְׁתִּי צֹרֶךְ לִמְחוֹת בִּכְבוֹדָהּ שֶׁל שִׂיחָה. וּכְדֵי שֶׁלֹא לְעַכֵּב גְאֻלָּה מִן הָעוֹלָם, שׁוּב אָמַרְתִּי דָבָר בְּשֵׁם אוֹמְרוֹ:

------------------
הוּא שִׁרְבֵּב אֶת רַגְלָיו הַקִּדְמִיוֹת וְדִלֵּג עַל רַגְלָיו הָאֲחוֹרִיוֹת; הוּא הוֹשִׁיט אֶת זְנָבוֹ לַשֶּׁמֶשׁ כְּמִשׁקָל מְאַזֵּן מֵאֲחוֹרָיו; וְהוּא דִלֵּג בְּעַרְבוֹת דַּרְלִינְג. 
עַל כָּרְחוֹ דִלֵּג! 
וְדִּינְגוֹ – הַכֶּלֶב הֶעָיֵף דִּינְגוֹ – רַעֲבוֹנוֹ הוֹלֵךְ וְגָדֵל, וְהוּא מְאֹד נָבוֹךְ, וְתָמַהּ מָתַי בָּעוֹלָם הַזֶּה אוֹ מִחוּץ לָעוֹלָם יַעֲמֹד הַקֶּנְגּוּרוּ הַיָּשִׁישׁ מֵרִיצָתוֹ. 
אָז בָּא נְקוֹנְג מִמֶּרְחָצוֹ בִּבְרֵכוֹת-הַמֶּלַח, וְאָמַר: 
– הַשָּׁעוֹן מוֹרֶה עַל חָמֵשׁ. 

------------------
עַל זֹאת כָּעַס הֶחָתוּל וְשָׁאַל: “הַאִם דִּבֵּר כֶּלֶב-הַבָּר בִּגְנוּתִי?”
צָחֲקָה הָאִשָּׁה וְאָמְרָה: “אַתָּה הֶחָתוּל הַמִּתְהַלֵּךְ לְבַדֶּךָ, וְכָל הַמְּקוֹמוֹת שָׁוִים בְּעֵינֶיךְ.
אֵין אַתָּה יְדִיד וְאֵין אַתָּה עוֹזֵר.
כֵּן עָנָה בְּךָ פִּיךָ.
לֶךְ-לְךָ וְהִתְהַלֵּךְ בַּאֲשֶׁר תֵּלֶךְ, כֵּיוָן שֶׁכָּל הַמְּקוֹמוֹת שָׁוִים בְּעֵינֶיךָ.”

------------------
וְעַד-מְהֵרָה יוֹדֵעַ כָּל הָאוֹטוֹבּוּס כִּי הַיְּהוּדִי שְׁמוֹ לֵוִי, וְהוּא נוֹלַד בְּבּוּדַפֶּשְׂטְ שֶׁאֵין עִיר יָפָה כְּמוֹתָהּ בְּכָל הָעוֹלָם, וְהוּא הָיָה חַיָּט בִּגְלַזְגּוֹ, וּמוֹכֵר-בְּגָדִים בִּנְיוּ-יוֹרְק; וְכַיּוֹם, בְּצוֹק-הָעִתִּים, אֵין לוֹ מִסְחָר כָּל-עִקָּר, וְהוּא נוֹסֵעַ לָתוּר אַחַר מִסְחָר חָדָשׁ בְּאַחַת מֵעָרֵי הַשָּׂדֶה, וְלִפְנֵי אַרְבַּע שָׁנִים מֵתָה עָלָיו אִשְׁתּוֹ הַטּוֹבָה, וּבִקֵּשׁ לָקַחַת לוֹ נַעֲרָה מִן הַנְּעָרוֹת, וְאָמְרוּ לוֹ כֻּלָּן שֶׁהוּא זָקֵן יוֹתֵר מִדַּי,
------------------
עָמְדָה פְּסִיכֵי בְּרֹאשׁ-הַכֵּף, וְהָעֶרֶב הֶחֱשִׁיךְ, וַהֲמֻלַּת מִשְׁבְּרֵי-הַיָּם מִתַּחַת גָבֵרָה, וְנִדְלְקוּ כּוֹכָבִים מִמָּעַל.
וְהִנֵּה נַפְשָׁה קַלָּה בָהּ, שְׁקֵטָה וְאֵין פָּחַד.
בָּא זֶפִירוֹס, רוּחַ-מַעֲרָב, צָרַר וַיְנַפַּח אֶת שִׂמְלַת-הַכְּלוּלוֹת שֶׁל הַנַּעֲרָה בְּמַשַּׁב-נְשִׁימָתוֹ; וַיָּרֶם אֶת הַנַּעֲרָה, וַיִּשָּׂאֶנָּה בָּאֲוִיר, דָּאֹה וְרַחֵף עִמָּה, עַד הוֹרִיד אוֹתָהּ אֶל עֵמֶק בֵּין הָרִים.
וְהָעֵמֶק הַהוּא קָרִיר וְנָעִים, וּבָשְׂמֵי-מֶתֶק נוֹזְלִים בְּמֶרְחָבוֹ.

------------------
הֲיִצְדַּק כִּי בַת-אָדָם תֵּעָרֵץ יוֹתֵר מִמֶּנִּי, אֵלַת-הַיֹּפִי? רֵד, בְּנִי, יְרֵה בָהּ אֶחָד מֵחִצֶּיךָ, וְהִצַּתָּ אֶת לִבָּהּ לְאַהֲבָה אֶת אַחַד-הָרֵיקִים מֵחֶלְאַת הָאָרֶץ, וְתִהְיֶה לְחֶרְפָּה לְהוֹרֶיהָ וּלְעַמָּהּ".
יֹפִי-נַעֲרָה שֶׁהוּא לָהּ לְצָרָה 
וּפְסִיכֵי לֹא רָוְתָה נַחַת מִיָּפְיָה וּכְבוֹדָהּ.

------------------
כָּל זֶה אָרְגָה אֲרַכְנֵי בַּיְּרִיעָה, אָרוֹג וְסָרוֹג וְרָקוֹם בְּצִבְעֵי-צְבָעִים: סִפּוּר יוֹ בָּעִגּוּל בָּאֶמְצַע; וּבְשׁוּלֵי-הַיְּרִיעָה, מִלְמַעְלָה וּמִלְּמַטָּה וּשְׂמֹאלָה, סִלְסְלָה אֶת הָעֲלִילוֹת אֲשֶׁר נָבְעוּ מִנִּגּוּנֵי חֲלִיל-הֶרְמֶס; וּמִיָּמִין שָׂמָה טַוָּס, מְבַדֵּר זְנָבוֹ לְהַרְאוֹת אֶת מְאַת עֵינֵי-אַרְגּוֹס, הַמְּצִיצוֹת מִתּוֹךְ טַבְּעוֹת כְּחוֹל וְזָהָב עַל רֶקַע יָרֹק.
אַתֵּינֵי עוֹשָׂה טַפִּיט וּבֹו פֶּרֶק מִתּוֹלְדוֹתֶיהָ 

------------------
– דִינְגוֹ! עוּרָה, דִינְגוֹ! רוֹאֶה אַתָּה אֶת הַבַּר-נָשׁ הַהוּא הַמְּרַקֵד עַל בּוֹר-הָאֵפֶר? הוּא רוֹצֶה לִהְיוֹת חָבִיב עַל הַבְּרִיוֹת, שֶׁיִהְיוּ הַכֹּל רָצִים אַחֲרָיו. דִינְגוֹ, עֲשֵׂהוּ שֶׁכָּזֶה! 
קָפַץ דִינְגוֹ – הַכֶּלֶב הַצָּהֹב דִינְגוֹ – וְאָמַר: 
– מָה, אוֹתוֹ אַרְנָב-חָתוּל? 
פָּתַח דִינְגוֹ – הַכֶּלֶב הַצָּהֹב דִינְגוֹ, תָּמִיד רָעֵב, מְגַחֵךְ כְּפַח-פֶּחָמִים – בְּרִיצָה; רָץ אַחֲרֵי הַקֶּנְגּוּרוּ. 

------------------
וַיְהִי כַּאֲשֶׁר שָׁלַח זֶאוּס עֵינֵי-חֵשֶׁק בָּהּ, וַתִּבְרַח מִפָּנָיו, וַתִּדֹּד עַל פְּנֵי אִיֵּי-יָם וְרֻכְסֵי-הָרִים וּמִישׁוֹרֵי-עֲמָקִים.
וַיִּרְדּוֹף זֶאוּס אַחֲרֶיהָ, וּמִדֵּי שִׁבְתָּהּ לָנוּחַ, וּקְרוֹב זֶאוּס אֵלֶיהָ, שׁוּב נָשְׂאָה רַגְלֶיהָ וַתָּנֹס.
זֶאוּס עוֹשֶׂה בְּעָרְמָה 
שְׁלֹש מֵאוֹת שָׁנָה (לְאֵל הַחַי לָנֶצַח יִקְצַר פֶּרֶק-זְמַן זֶה מֵאֲשֶׁר לָנוּ, בְּנֵי-תְמוּתָה) רָדַף זֶאוּס אַחַר הֶרָה וְלֹא יָכֹל הַשִּׂיגָהּ.
לְבַסּוֹף עָשָׂה בְּעָרְמָה.

------------------
– רֶמֶז לְקֶשֶׁת, וְקֶשֶׁת אָיִן; רֶמֶז לִמְשֻׁלָּשׁ, וּמְשֻׁלָּשׁ אָיִן; רִיטְמוּס שֶׁל אֱלֹהִים מְשׁוֹרְרִים, לֹא מִשְׁקָל שֶׁל חַרְזָנִים; חֶסֶד וְחֹפֶשׁ בַּדִּין; טֶבַע-מִתּוֹךְ-תֹּהוּ נַעֲלֶה מִכַּוָּנַת אָדָם.
“הַכֹּל סֵמֶל. 
------------------
הֻפְקַד עַל הָאוֹרְחִים הֶחָבֵר אִילָן. הוּא הֶעֱבִירַנִי בְּשָׁלוֹם דֶּרֶךְ חַתְחַתֵּי-הֶחָצֵר וֶהֱבִיאַנִי אֶל חֶדֶר מְשֻׁלַּשׁ-מִטּוֹת בַּקּוֹמָה הַשְּׁנִיָּה שֶׁל אֶחָד מִבִּנְיְנֵי-הַמְּגוּרִים. בְּאוֹתוֹ חֶדֶר הוּלְנוּ גַם זוּג אֶחָד, אֲשֶׁר כָּמוֹנִי נִתְפְּסוּ בַּגֶּשֶׁם בְּאִדְמִית לְלֹא נְסִיעָה חֲזָרָה.
הַשְּׂמִיכָה שֶׁנִּתְּנָה לִי מְאֹד עָבָה הָיְתָה – וְכֹחָהּ-לְחַמֵּם הָיָה נָאֶה גַם לְחֹרֶף קַנַּדִּי.
לְלֹא תְנוּמָה

------------------
בַּבֹּקֶר הַהוּא, אַךְ שָׁלְחָה אֵאוֹס אֶת אֶצְבְּעוֹתֶיה הַוְּרֻדּוֹת עַל פְּנֵי הָרָקִיעַ, בָּא אַפּוֹלוֹן לְבַקֵּר אֶת בְּקָרוֹ, וְהִנֵּה חֲמִשִּׁים מִפָּרוֹתיָו חֲסֵרוֹת, וּבֶעָפָר מִחוּץ לְמִרְעֵה-הָעֵדֶר – עִקְּבוֹת-פָּרוֹת הַמּוֹלִיכִים אֶל הָעֵדֶר וְלֹא מִמֶּנּוּ וָהָלְאָה, וּלְיָדָם עוֹד עֲקֵבוֹת מְטֻשְׁטָשִׁים שֶׁל הוֹלֵךְ-עַל-שְׁתַּיִם, כְּאִלּוּ נָעַל גַּנַּב-הַפָּרוֹת מַטְאַטְאִים לְרַגְלָיו.

------------------
מָצָא כִּי הַסִּיר מֵעִיק עַל רַקּוֹתָיו, הֶחֱלִיפוֹ בְּמִגְבַּעַת שֶׁל נְיָר עָבֶה עִם מִצְחִיָּה, מַעֲשֵׂה-יָדָיו.

------------------
וְאֵלֶה הֵם: אוֹקְיָנוֹס, קוֹיוֹס, קְרִיאוֹס, הִיפֶּרְיוֹן, יַפֶּתּוֹס, וְהַצָּעִיר בְּכֻלָּם, כְּרוֹנוֹס; וּשְׁמוֹת אַחְיוֹתֵיהֶם: תֵּיאָה, רֵיעָה, תֶּמִיס, מְנֶמוֹסִינֵי, הִיא נְגִידַת-הַזִּכָּרוֹן, פוֹיְבֵּי, אֲשֶׁר קַרְנֵי-זָהָב לְזֵר לָהּ, וְתֶטִיס הַחֲמוּדָה.
וְאוּרָנוֹס לֹא אָהַב אֶת יְלָדָיו; וַיְהִי כַּאֲשֶׁר נוֹלָדוּ, אַךְ גָּחוּ מֵרָחֶם, הִצְפִּינָם אֶחָד-אֶחָת בְּחַגְוֵי-סְלָעִים וּנְקִיקֵי-הָרִים, לְבַל יֶחֱזוּ אוֹר-יוֹם.
מַפֶּלֶת אוּרָנוֹס 

------------------
אֲבָל אִמָּא תַכִּיר, כִּי צִיַּרְתִּי אֶת חֲנִיתוֹ וְהִיא כֻּלָּהּ שְׁבוּרָה.
וְעַכְשָׁו, אֲצַיֵּר אֶת הַחֲנִית הַשְּׁנִיָּה, שְׁחוֹרַת-הַנִּצָּב, שֶׁהוּא צָרִיךְ לָהּ.
הִיא נִרְאֵית כְּאִלּוּ הִיא נְעוּצָה בְּגַבּוֹ שֶׁל אַבָּא, אֲבָל זֶהוּ מִפְּנֵי שֶׁנִּשְׁמְטָה מִיָּדִי שֶׁן-הַכָּרִישׁ וְאֵין קְלִפָּה זוֹ גְּדוֹלָה לְמַדַּי.
זוֹהִי הַחֲנִית שֶׁעָלֶיךָ לְהָבִיא; וְהִנֵּה אֲצַיֵּר צִיּוּר מֵעַצְמִי, כְּשֶׁאֲנִי יוֹשֶׁבֶת וּמְבָאֶרֶת לָךְ.

------------------
– קוּן? – שָׁאַל כָּל שֶׁיֵּשׁ מִסּוּג-הַפִּילִים, כְּלוֹמַר:
“הַאִם זֶה נָכוֹן וְרָצוּי?”
– פַּיָה קוּן – אָמַר זְקַן-הָאַשָּׁפִים, כְּלוֹמַר: “זֶה נָכוֹן בְּהֶחְלֵט”; וְהוּא נָשַׁף מֵאַפּוֹ בַּסְּלָעִים וּבְרִגְבֵי-הֶעָפָר כָּל מַה שֶּיֵּשׁ מִסּוּג-הַפִּילִים, גִּבֵּב וְרוֹמַם עַד שֶׁהָיוּ לְהָרִי הִימָלָיָה הָעֲנָקִיִּים, שֶׁתּוּכְלוּ לִרְאוֹתָם בַּמַּפּוֹת.

------------------
מְסַפְּרִים כִּי פַּעַם בָּעַט סוּס בְּרֹאשׁוֹ שֶׁל יוֹנָתָן, וְהוּא הִתְעַלֵּף כְּדֵי רְגָעִים מִסְפָּר. בְּאוֹתָם הָרְגָעִים חָזָה אֶת גַּן-הָעֵדֶן, וְהִנֵּה הוּא כֻּלּוֹ עֲצֵי-תַפּוּחַ בְּלִבְלוּבָם – עֲצֵי-תַפּוּחַ בְּלִי סוֹף וּבְלִי מִסְפָּר. פָּקַח עֵינָיו, וְאָמַר אֶל נַפְשׁוֹ: “קוּם, יוֹנָתָן, עֲזֹב מְלַאכְתְּךָ וּמִסְחָרֶךָ. כַּדֻּגְמָה שֶׁל מַעְלָה אֲשֶׁר הָרְאֵיתָ, כֵּן תִּתְאַמֵּץ לַעֲשׂוֹת אֶת אַדְמַת הַיְּעָרוֹת וְהַמִּדְבָּרוֹת לְמַטָּה”. 
------------------
חַג לְדִיאוֹנִיסוֹס 
וּבְהַגִּיעַ דִּיאוֹנִיסוֹס אֶל אוֹרְכּוֹמֶנוֹס אֲשֶׁר בְּבִיאוֹטְיָה, קָרָא לְחַג בֶּהָרִים.
וַיֵּצְאוּ כָּל אַנְשֵׁי-הָעִיר לִשְׂמֹחַ בֶּחָג.
וְכָל נְשֵׁי-הָעִיר נָהֲרוּ אַחַר הָאֵל הַצָּעִיר, אֲשֶׁר תַּלְתַּלָּיו כְּאַשְׁכְּלוֹת-עֲנָבִים וְעֵינָיו אַרְגָּמָן; וַתֵּצֶאנָה וַתִּתְהוֹלַלְנָה: דָּמוּ לַפִּרְאִיּוֹת שֶׁבַּנִּימְפוֹת בֶּאֱחוֹז בּוֹרִיאַס, רוּחַ-הַצָּפוֹן, בְּשַׂעֲרוֹתֵיהֶן וְצַוּוֹתוֹ עֲלֵיהֶן: "רַקֵּדְנָה!"
שָׁלֹשׁ נָשִׁים כִּבְדוֹת-רֹאשׁ אֲשֶׁר לֹא הִכֵּירוּ בֶּחָג 

------------------
אֶת רֹב הַטִּיטָנִים כָּלָא זֶאוּס בְּטַרְטָרוֹס, וַיְצַו עֲלֵיהֶם אֶת הָעֲנָקִים בַּעֲלֵי מְאַת-הַזְּרוֹעוֹת לְשָׁמְרָם.
וְאֶת אָבִיו כְּרוֹנוֹס הֶגְלָה הַרְחֵק-הַרְחֵק, מֵעֵבֶר לַקַּו אֲשֶׁר שָׁם נוֹשְׁקִים כּוֹכְבֵי-הַמַּעֲרָב אֶת גַּלֵּי-אוֹקְיָנוֹס.

------------------
עוּגַת-אוֹר זוֹ, חוֹלְפִים וְעוֹבְרִים בָּהּ, פַּעַם מְכוֹנִית חֲדָשָׁה וְגֵאָה, פַּעַם נוֹדֵד-רֶגֶל מְאַחֵר לֶכֶת, פַּעַם עֶגְלַת-אִכָּר מְפַגֶּרֶת, אוֹ גָּדֵר לְבָנָה בְּהִתְעַקֵּל הַנָּתִיב, אוֹ פָּרָה נָמָה עַל-יַד גָּדֵר, אוֹ גֹּרֶן נִדָּחַת. נוֹלָדִים הֵם בִּקְצֵה-הָעוּגָה הָאֶחָד, צָפִים בָּהּ רֶגַע לְרָחְבָּהּ, וְנֶעְלָמִים בַּחֲשֵׁכָה שֶׁמֵּעֵבֶר לָהּ. 
------------------
וּנְבוּאָתֵךְ מַה תִּהְיֶה?" וַתֹּאמֶר לָהּ אֲדָמָה-אֵם הַיְּשִׁישָׁה: "אִם יְשַׁחְרֵר זֶאוּס בְּנֵךְ אֶת הַקִּיקְלוֹפִּים, בַּעֲלֵי הָעַיִן הָאֶחָת, וְאֶת הָעֲנָקִים בַּעֲלֵי מְאַת-הַזְּרוֹעוֹת, מֵעָמְקֵי טַרְטָרוֹס, אֲשֶׁר שָׁם כְּלָאָם כְּרוֹנוֹס – וְיֻכּוּ לִפְנֵי זֶאוּס אוֹיְבָיו".
וַתֵּלֶךְ וַתַּגֵּד רֵיעָה אֶת דְּבַר-גֵּיאָה לְזֶאוּס בְּנָהּ.
שִׁחְרוּר הַקִּיקְלוֹפִּים וְהָעֲנָקִים 

------------------
בָּא אֵילָיו הַסּוּס בַּיּוֹם הָרִאשׁוֹן בַּבֹּקֶר, אֻכָּף לְגַבּוֹ וּמֶתֶג בְּפִיו, וְאָמַר: "גָּמָל, הוֹ גָּמָל! קוּם וָלֵךְ וְשָׂא מַשָּׂא כְּמִּשְׁפַּט כֻּלָּנוּ "
– דֻּבְּשְׁ, – אָמַר הַגָּמָל. הָלַךְ הַסּוּס וְהִגִּיד לָאָדָם.
בָּא אֵלָיו הַכֶּלֶב, וּמַקֵּל בְּפִיו, וְאָמַר לוֹ: “גָּמָל, הוֹ גָּמָל! קוּם וַעֲסֹק בִּמְלָאכָה כְּמִשְׁפַּט כֻּלָּנוּ.”
– דֻּבְּשְׁ, – אָמַר הַגָּמָל. הָלַךְ הַכֶּלֶב וְהִגִּיד לָאָדָם.

------------------
הוּא נָסַע וְיָרַד לְמַטָּה" – כְּלוֹמַר, אֶל מִגְרַשׁ-הַחֲנִיָּה מִתַּחַת לְדֶרֶךְ-הָהָר, אֲשֶׁר שָׁם הַכְּבִישׁ הַמְּתֻקָּן.

------------------
וַיְהִי בַּבֹּקֶר, וַתְּמַהֵר לְאֹרֶךְ-הַנַּחַל אֶל קְצֵה-הָעֵמֶק, אֲשֶׁר שָׁמָּה הוֹרִיד אוֹתָהּ זֶפִירוֹס מִן הַכֵּף.
וַתִּשְׁמַע מֵרָחוֹק אֶת אַחְיוֹתֶיהָ צוֹעֲקוֹת וּמְיַלְּלוֹת וּבוֹכוֹת: "פְּסִיכֵי אֲחוֹתֵנוּ, אַיֵּךְ, אַיֵּךְ? אוֹי לָנוּ כִּי לֻקַּחַתְּ מֵאִתָּנוּ אֶל בַּלָּהוֹת!" כֵּן קָרְאוּ שָׁעָה אֲרֻכָּה, וּפְסִיכֵי שׁוּמַעַת, וְלִבָּהּ נִקְרָע בְּקִרְבָּהּ.
מַה נִּכְסְפָה נַפְשָׁהּ לַעֲנוֹת: "אַחְיוֹתַי, הִנֵּנִי! שָׁלוֹם לִי.
אַל תִּבְכֶּינָה מָרָה בַּעֲבוּרִי, כִּי אַךְ טוֹב מְצָאָנִי".

------------------
"אוֹתָם תַּלְמִידֵי-חֲכָמִים בְּמַשָּׂאָם-וּמַתָּנָם – אוּלַי רָחֲפָה נֶגֶד עֵינֵיהֶם דְּמוּת שַׁבָּת-שֶׁל-מַעְלָה. וְאוּלָם הוֹד זֶה שֶׁלְּפָנֵינוּ, חֲזוֹן-עֲנָקִים זֶה שֶׁל בִּנְיְנֵי מֶלֶט וָפֶלֶד, נְקוּרֵי מְאוֹרוֹת חַשְׁמַל, רוֹאֵי צַלְמָם בִּתְהוֹם מְצוּלָה, כֵּיצַד נִבְנָה? 
------------------
הַצָּפוֹן הַלְּבָנוֹנִי נִבְלַע כֻּלּוֹ, שָׁמַיִם וְאֶרֶץ כְּאֶחָד, בְּאֵד סָמִיךְ, אֲשֶׁר עַרְפִלִּים רְפָאִיִּים, יוֹתֵר אֲפֵלִים, מְרַחֲפִים צְלוּפֵי-בְּרָקִים בְּתוֹכוֹ, בְּעוֹד שֶׁהַמַּחֲצִית הַיִּשְׂרְאֵלִית שֶׁל סְפִירַת-הָאֲוִיר, מֵרוּם וְעַד קַרְקַע, הֻרְוְתָה כֻּלָּהּ שְׁקִיפוּת תְּפֻזָּה שֶׁל זֹהַר סוֹף-יוֹם. 
------------------
וְטוֹב תַּעֲשִׂי, אִם לֹא תֹּאבִי לִרְאוֹת פְּנֵיהֶן בִּכְלָל".
שׁוּב אֶרוֹס נִכְנַע לִפְנֵי רַעְיָתוֹ 
וַתַּעַן פְּסִיכֵי וַתֹּאמַר: "הֵן נִסִּיתָנִי בְּבוֹא אֵלַי אַחְיוֹתַי לָרִאשׁוֹנָה.
הַאִם לֹא הוֹכַחְתִּי כֹּחִי וְנֶאֱמָנוּתִי לִשְׁמוֹר סוֹד? אָנָא, תֵּן לְזֶפִירוֹס לְהוֹסִיף שְׂאֵת אוֹתָן, וְהוֹרֵד וְהַעֲלֵה אוֹתָן בְשָׁלוֹם, כְּבַתְּחִלָּה.

------------------
וּמִי אֲשֶׁר לֹא יֻצְלַח לַעֲבוֹדָה מִמּוּם גָּדוֹל שֶׁבּוֹ, אוֹ מִיַּלְדוּת אוֹ שֵׂיבָה, תְּפַרְנְסֶנּוּ הָעִיר בְּכָבוֹד, וְלֹא יֵרָאֶה בְּחוּצוֹתֶיהָ אֻמְלָל מֻפְקָר לְחַסְדֵי עוֹבְרִים-וְשָׁבִים”.
“וְהַאִם יֵשׁ תְּאֵבֵי שְׂרָרָה וְשׁוֹאֲפֵי כָּבוֹד בְּתֵל-אָבִיב?”
“כָּל אִישׁ וְאִשָּׁה בְּתֵל-אָבִיב, רַק עֲבוֹדַת הַלְּאֹם לְנֶגֶד עֵינֵיהֶם תָּמִיד.
וְלֹא יִתְפּוֹס אִישׁ מִשְׂרָה לַהֲנָאָתוֹ וְטוֹבָתוֹ – כִּי שָׂכָר אֶחָד לִמְנַקֵּה-הָרְחוֹבוֹת וּלְשַׂר-הָעִירִיָּה.

------------------
– וּבְכֵן, נַנִּיחַ שֶׁאַתָּה אוֹמֵר שֶׁאֲנִי אָמַרְתִּי שֶׁהִיא אָמְרָה מַשֶּׁהוּ שׁוֹנֶה לְגַמְרֵי; אֵינֶנִּי רוֹאֶה כִּי יֵשׁ בְּכָךְ הֶבְדֵּל שֶׁל מַמָּש; שֶׁאִם אָמְרָה מַה שֶּׁאַתָּה וַאֲנִי אָמַרְנוּ שֶׁהִיא אָמְרָה, הַרֵי זֶה כְּאִלּוּ אָמַרְתִּי אֲנִי מַה שֶּׁהִיא אָמְרָה שֶׁאָמְרָה. מִצַּד שֵׁנִי, אִם אַתָּה חוֹשֵׁב שֶׁהִיא אָמְרָה כִּי עָלֶיךַ לְיַשֵּׁר אוֹתִי עַל יְדֵי רְדִיָה, וְלֹא לִמְחוֹץ אוֹתִי לְטִפּוֹת עַל יְדֵי קוֹנְכִיָּה, הֲרֵי אֵין בְּכֹחִי לְשַׁנוֹת זֹאת, הֲלֹא כֵן? 

------------------
וַיָּבוֹא אֵלֶיהָ בַּעְלָהּ בֶּאֱשׁוּן-לַיְלָה כְּמִשְׁפָּטוֹ, וַיִּמְצָא אוֹתָהּ בּוֹכָה וְנֶאֱנָחַת.
וַיֹּאמֶר לָהּ: "מַה-לָּךְ חֶמְדָּתִי, כִּי תַרְבִּי בֶּכִי?"
עֲתִירַת פְּסִיכֵי נִרְצֵית 
וַתַּעַן וַתֹּאמַר: "בַּעְלִי-אֲהוּבִי, נַפְשִׁי נְמַקָּה בְצַעַר, כִּי רְאוֹת פְּנֵי אַחְיוֹתַי מָנוּעַ מִמֶּנִּי, וְעַל אָבִי וְאִמִּי אֶעְגַּם, אֲשֶׁר בִּגְלָלִי יִשְׁכְּנֵם עֶצֶב, וְלֹא יָדְעוּ כִּי שָׁלוֹם לִי".

------------------
וַיְשַׁוְּעוּ אַנְשֵׁי-הָאֳנִיָּה הַנִּבְהָלִים אֶל הָאֵלִים, וַיִּדְּרוּ נֶדֶר, אֲשֶׁר אֵל מִן הָאֵלִים, אִם יַצִּילֵם וִיבִיאֵם בְּשָׁלוֹם אֶל יַבָּשָׁה, יַעַבְדוּהוּ בְּכֹל אֲשֶׁר יָשִׁית עֲלֵיהֶם.
וְהֵדּוֹלְפִין, זֶה אַפּוֹלוֹן, טִלְטֵל אֶת הָאֳנִיָּה עַד קְרִיסָה, נְמַל-דֶּלְפוֹי.
וּבְהַגִּיעָם שָׁמָּה, טָס הָאֵל כְּמַרְאֵה כּוֹכַב שָׁבִיט מִן הָאֳנִיָּה יָשָׁר אֶל דְּבִירוֹ.

------------------
וְהַנָּמֵר גֵּרַד אֶת פַּדַּחְתּוֹ וַיֹּאמַר: “עַל פִּי דִין, הָיְתָה זוֹ צְרִיכָה לִהְיוֹת אֲפֹרָה-עַפְרוּרִית וּצְרִיכָה הָיְתָה לִהְיוֹת זֵיבְּרָה, אֲבָל מַה לַּעֲשׂוֹת וְהִיא כֻלָּהּ עֲקֻדָּה פַּסִּים שְׁחוֹרִים וְאַרְגְּמָנִיִּים? הוֹ זֵיבְּרָה, זֵיבְּרָה, מַה זֶה עָשִׂיתָ לְעַצְמֵךְ? הַאִם לֹא תֵדְעִי כִּי, בִּהְיוֹתֵךְ בַּוֶּלְדְּ הַגָּבֹהַ, הָיִיתִי רוֹאֶה אוֹתָךְ עֶשֶׂר מִלִים לְמֵרָחוֹק? וְעַכְשָׁו אֵין לָךְ דְּמוּת”.
– כֵּן, – אָמְרָה הַזֵּיבְּרָה – אֲבָל לֹא פֹה הַוֶּלְדְּ הַגָּבֹהַ.

------------------
"מָה אֲנִי מְקַבֵּל כְּגַעַת אֶצְבְּעוֹתַי בְּאֵלֶּה הַסְּלָעִים? אַנְחַת חִזְקִיָּהוּ בְחָלְיוֹ, קִינַת בַּת יִפְתָּח עַל בְּתוּלֶיהָ, וְרֵיחַ הַדּוּדָאִים אֲשֶׁר מְצָאָם רְאוּבֵן בַּשָּׂדֶה; וְעוֹד כַּמָּה דְבָרִים, בְּרוּרִים לִי וְשֶׁאֵינָם בְּרוּרִים לִי.

------------------
וַיְהִי הַדָּבָר לְחֹק: בְּכָל קָרְבָּן וְכָל זֶבַח – הָעוֹר וְהַבָּשָׂר לִבְנֵי-אָדָם, וְהַחֵלֶב וְהָעֲצָמוֹת – תְּרוּמַת-קֹדֶשׁ לָאֵלִים.
פּרוֹמֶתֵּיאוֹס חוֹמֵל עַל בְּנֵי-הָאָדָם וְגוֹנֵב לְמַעֲנָם אֵשׁ מִמְּרוֹמִים 
יג 

------------------
וְלִשְׁלֹשֶת מַלְכֵי-הָאֵלִים – זֶאוּס הַשּׁוֹכֵן תָּדִיר בְּאוֹלִימְפּוֹס, הָדֶס הַדָּר בִּשְׁאוֹל, שֶׁהִיא רְחוֹקָה לְעֹמֶק בָּאֲדָמָה כִּרְחוֹק הַשָּׁמַיִם לְגֹבַהּ מֵעַל הָאָרֶץ, וּפוֹסֵידוֹן, אֲשֶׁר בְּתַחְתִּית-הַיָּם אַרְמוֹנוֹ – עָשָׂה הֶפֵיסְטוֹס כִּסְאוֹת-זָהָב.

------------------
הִנֵּה בָא זֶה אֶל בֵּית-אִמִּי בַּבֹּקֶר הַשְׁכֵּם, וְהִרְעִישׁ אֶת הַבַּיִת בִּצְעָקָה עַל פָּרוֹת, וְאוֹתִי מָשַׁךְ מֵעֲרִיסָתִי וְאִיֵּם עָלַי בְּטַרְטָרוֹס אִם לֹא אַגִּיד אַיֵּה מְקוֹם פָּרוֹתָיו.
וְהוּא צָעִיר שֶׁהִגִּיעַ לְפִרְקוֹ.
וַאֲנִי תִּינוֹק אַךְ תְּמוֹל נוֹלַד.

------------------
וַיִּסַּע אַפּוֹלוֹן אֶל טַרְהָה אֲשֶׁר בְּאִי-כְרֵתִים, שָׁם טִהֲרָהוּ הַמֶּלֶךְ קַרְמַנּוֹר כַּטֶּקֶס וְכַדָּת.
וּלְרַצּוֹת עוֹד אֶת עֲווֹנוֹ, יִסֵּד אַפּוֹלוֹן אֶת הַמִּשְׂחָקִים הַפִּיתוֹנִיִּים לְזֵכֶר שֵׁם הַפָּתֶן.
וַיִּקָּרֵא אַפּוֹלוֹן גַּם פוֹיְבּוֹס, אֲשֶׁר פֵּרוּשׁוֹ מְטֹהָר, וְגַם פִּיתוֹנִי עַל שֵׁם הַדְּבִיר אֲשֶׁר כָּבַש מִיַּד הַפִּיתוֹן, וְעַל שֵׁם הַמִּשְׂחָקִים הַפִּיתוֹנִיִּים אֲשֶׁר הוּא מְיַסְּדָם וּפַטְרוֹנָם.
אַפּוֹלוֹן לוֹמֵד סוֹד-נְבוּאָה וְנַעֲשֶׂה בַּעַל-בָּקָר 

------------------
בְּסִירָה, בְּסוּס, בְּרֶגֶל, הָיָה הָעֶלֶם חוֹדֵר וּמַגִּיעַ אֶל הַמּוֹשָׁבִים וּבָתֵּי-הָאָב הַיּוֹתֵר-נִדָּחִים שֶׁל חֲלוּצֵי הַמִּתְיַשְּׁבִים, וְגַם אֶל מֶרְחַקִּים, עוֹד לֹא נוֹשָׁבוּ. וּבְכָל מָקוֹם הָיָה זוֹרֵעַ וְשׁוֹתֵל עֲצֵי תַפּוּחַ. כִּי אָמַר: “גְּדוֹלָה אַדְמַת הַמַּעֲרָב וְרֵיקָה, וְהִיא עֲתִידָה לְהִתְמַלֵּא אָדָם. מִשְׁפָּחוֹת רִאשׁוֹנוֹת, הַסּוֹבְלוֹת מִקַּדַּחַת וּמִתְּזוּנָה בִּלְתִּי-מַסְפֶּקֶת, יְהִי לָהֶן הַתַּפּוּחַ לְהַבְרָאָה וּמִחְיָה. 
------------------
צָחֲקָה הָאִשָּׁה וְאָמְרָה: " יְצוּר פֶּרֶא מִיַּעֲרוֹת הַפְּרָאִים, שׁוּב אֶל יַעֲרוֹתֶיךָ, כִּי כְבָר עָשִׂיתִי שְׂעָרִי, וְהִצְפַּנְתִּי אֶת עֶצֶם-הַכָּתֵף, עֶצֶם-הַכְּשָׁפִים שֶׁלִּי, וְאֵין לָנוּ צֹרֶךְ עוֹד בִּמְעָרָתֵנוּ לֹא בִּידִידִים וְלֹא בְּעוֹזְרִים."
אָמַר הֶחָתוּל: “אֵינֶנִּי יְדִיד, וְאֵינֶנִּי עוֹזֵר.
אָנֹכִי הֶחָתוּל הַמִּתְהַלֵּךְ לְבַדִּי, וַאֲנִי רוֹצֶה לָבוֹא אֶל מְעָרָתֵךְ.”
שָׁאֲלָה הָאִשָּׁה: “וְלָמָּה לֹא בָּאתָ עִם הַיְּדִיד הָרִאשׁוֹן בַּלַּיְלָה הָרִאשׁוֹן?”

------------------
וּלְמָחֳרָת בַּבֹּקֶר לָקַח לוֹ הַפִּילוֹן מֵאָה לִיטְרָא בַּנַּנּוֹת (אוֹתָן שֶׁהֵן קְטַנּוֹת וַאֲדֻמּוֹת) וּמֵאָה לִיטְרָא קְנֵי-סֻכָּר (אוֹתָם שֶׁהֵם אֲרֻכִּים וְאַרְגְּמָנִיִּים), וְשִׁבְעָה-עָשָׂר אֲבַטִּיחִים (אוֹתָם שֶׁהֵם יְרוֹקִים וּמִשְׁתַּקְשְׁקִים) וְאָמַר לְכָל מִשְׁפְּחוֹתָיו הַיְּקָרוֹת לְמִינֵיהֶן: “שָׁלוֹם רָב עֲלֵיכֶן וְעַל בְּנֵיכֶן. 
------------------
תַּפְקִיד מִיוּן הַגַּרְעִינִים 
לַמָּחֳרָת, הַשְׁכֵּם בַּבֹּקֶר, שָׁבָה אַפְרוֹדִיטֵי אֶל פְּסִיכֵי, פָּתְחָה אֶת תָּא-הַכֶּלֶא שֶׁל הָעַלְמָה, וַתֹּאמֶר אֵלֶיהָ: "שִׁפְחָה, הִגִּיעָה שְׁעַת צֵאתֵךְ לַעֲבוֹדָה.
הִנֵּה, עַל מַרְצֶפֶת חֲצַר-הַהֵיכָל – עֲרֵמָה שֶׁל גַּרְעִינִים מִגַּרְעִינִים שׁוֹנִים: חִטָּה וְדֹחַן וּשְׂעוֹרָה וְכֻסֶּמֶת וְדָגָן, עֲדָשִׁים, פּוֹלִים וְקִטְנִיּוֹת, בַּקְיָה וּפָרָג, וְכֻלָּם בְּלוּלִים-מְעֹרָבִים יָחַד.

------------------
וְהָאֲחָיוֹת מִהֲרוּ לְהִפָּרֵד מֵעַל פְּסִיכֵי, בְּפַחֲדָן פֶּן יִפְגַע בָּהֶן הָאֵל אֲדוֹן-הָאַרְמוֹן.
וְזֶפִירוֹס, רוּחַ-מַעֲרָב, הֶעֱלָה אוֹתָן אֶל רֹאשׁ-הַכֵּף כַּאֲשֶׁר צֻוָּה מֵאָז.
סְעָרוֹת בְּרוּחַ פְּסִיכֵי 
וּפְסִיכֵי נִשְׁאֲרָה לְבַדָּהּ.
הִיא טֶרֶם עָשְׂתָה מַעֲשֶׂה, וְהָאֶרִינְיוֹת, בּנוֹת-הַחֵמָה הַמְּרַדְּפוֹת כָּל מַכֵּה נֶפֶשׁ קְרוֹבָה, כְּבָר עוֹשׂוֹת סְעָרוֹת בְּרוּחָהּ.

------------------
וַיִּפַּח בָּהּ זֶאוּס רוּחַ-חַיִּים.

------------------
וַיְהִי אוּרָנוֹס לְגֵיאָה לְאִישׁ, וַתִּשְׁכּוֹן בּחֵיקוֹ, וַתַּעֲמֵד לוֹ בָנִים וּבָנוֹת.
יַלְדֵי תֹהוּ 
קִנֵּא תֹּהוּ בְּפוֹרִיּוּת גֵּיאָה לְאוּרָנוֹס; אָמַר: "אַרְאֶה לָהֶם כִּי חָזַקְתִּי מֵהֶם, כִּי בְּכֹחִי אֲנִי-לְבַדִּי אוּכַל-אֵלֵד".
וַיֵּלֵד תֹּהוּ אֶת אֵירֶבּוֹס, אֹפֶל-תְּהוֹם, וְאֶת נִיכְּסְ, לָיְלָה.
וְאֵירֶבּוֹס חִבֵּק אֶת נִיכְּסְ, אֹפֶל-תְּהוֹם אֶת חֶשְׁכַת-לַיְלָה נָשַׁק, וְהִנֵּה פֶּלֶא! מֵהֶם נוֹלַד אֵיתֶר, אוֹר-הַשְּׁחָקִים הַזָּךְ.

------------------
הוּא צָעַד בְּגַן-עֵדֶן אֶל מֶלֶךְ-עֵדֶן, וּשְׁנֵי שַרְפֵי-הוֹד שׁוֹשְׁבִינִים לוֹ מִימִינוֹ וּמִשְּׂמֹאלוֹ. קַרְנַיִם מִכַּנְפֵי הַשְּׂרָפִים, בְּעָבְרָם, סִבְּכוּ מַלְאָכִים קְטַנִּים, מִשְׁתַּעַשְׁעִים בְּטַלְלֵי אוֹרוֹת, זָרוֹק אוֹתָם בְּחָפְנֵיהֶם אִישׁ עַל אָחִיו. וְנִדְמוּ הַמַּלְאָכִים הַקְּטַנִּים כִּבְנֵי-יוֹנִים צְחוֹרִים בְּנוֹחַ עֲלֵיהֶם קֶשֶׁת-רִקְמָה פִּתְאוֹמִית.

------------------
כֵּן לְאַט-לְאַט הִתְקָרֵב הַפָּר אֶל רְצוּעַת-הַחוֹל הָרְטֻבָּה אֲשֶׁר עִם הַיָּם, וְאֶבְרוֹפֵּי עוֹדָהּ רוֹכֶבֶת עַל גַּבּוֹ, וּפִתְאֹם רָץ הַפָּר הַמַּיְמָה, וְהִתְחִיל שׂוֹחֶה עַל פְּנֵי גַלֵּי-הַיָּם הַשְּׁקֵטִים, שָׂחֹה מַהֵר וְהִתְרַחֵק עַד הָאֹפֶק מַעֲרָבָה.
וַתִּתְחַלְחַל אֶבְרוֹפֵּי מְאֹד, וַתַּחֲזֵק בִּימִינָהּ בְּאַחַת מִקַּרְנָיו, וּבִשְׂמֹאלָהּ נֹאחֲזָה בְּעָרְפּוֹ, פֶּן תִּפּוֹל אֶל תְּהוֹם-מְצוּלָה, אֲבָל הַפָּר פָּתַח אֶת פִּיו, וַיֹּאמֶר לָהּ: "אַל תִּפְחֲדִי, הַנַּעֲרָה.

------------------
קָרָה מִקְרֶה וּנְשָׁכוֹ אֶפְעֶה. לִהֵט יוֹנָתָן מַסְמֵר-בַּרְזֶל וְצָרַב אֶת מְקוֹם-הַנְּשִׁיכָה בַּבָּשָׂר, לִמְנֹעַ הַרְעָלָה. עַל הַנְּשִׁיכָה וְעַל הַצְּרִיבָה לֹא נִצְטַעֵר יוֹנָתָן. וְעַל מַה נִּצְטַעֵר? עַל שֶׁבָּא לִכְלָל כַּעַס בְּעֵת הִנָּשְׁכוֹ וְרָצַץ אֶת הָאֶפְעֶה בָּאֶבֶן.
פַּעַם שָׁמַע יוֹנָתָן קוֹל-צְוָחָה מִלֵּב-הַיַּעַר. מָצָא אִינְדְּיָנִי צָעִיר שֶׁנִּפְצַע בְּרַגְלוֹ. 
------------------
אֲחַכֶּה עַד הָעֶרֶב, אוּלַי תִרְפֶּה מְעַט, וְיֻתַּן לִי לִשְׁתּוֹת וְלֶאֱכוֹל".
אַךְ גַּם לִסְעֻדַּת-הָעֶרֶב הָיָה יֵינוֹ לְנוֹזְלֵי-זָהָב, וּפַת-הַלֶּחֶם אֲשֶׁר פָּרְסוּ לוֹ עַבְדֵי-שֻׁלְחָנוֹ – פְּרוּסַת זָהָב.
וַיֶּחֱרַד מִידַס לְנַפְשׁוֹ, פֶּן יִרְעַב עַד מָוֶת.
וּלְמִידַס בַּת קְטַנָּה, וְהִיא יְחִידָה לוֹ, וַאֲהוּבָה עַד מְאֹד.
כִּי אִמָּהּ מֵתָה בְּלִדְתָּהּ אוֹתָהּ.
וַתִּכָּנֵס הַיַּלְדָּה אֶל חֲדַר-הָאֹכֶל אֲשֶׁר לַמֶּלֶךְ, וַתֵּרֶא אֶת אָבִיהָ יוֹשֵׁב מַשְׁמִים וְקוֹדֵר וּשְׁפַל-רֹאשׁ.

------------------
וְאִם עָנִי הוּא הַבָּא, יִדְאֲגוּ זִקְנֵי-הָעִיר לוֹ וּלְמִשְׁפַּחְתּוֹ לָתֵת לָהֶם דִּירָה, מַרְפֵּא וּמָזוֹן, עַד הִצְטָרְפָם גַּם הֵם אֶל שׁוּרוֹת הָעוֹבְדִים.
כִּי הָעִיר תֵּל-אָבִיב כֻּלָּהּ עוֹבְדִים: אֵין עָשִׁיר וְאֵין עָנִי בָּהּ.
"גַּם הַפְּקִידִים לְעוֹבְדִים יֵחָשֵׁבוּ, וּמְשָׁרְתֵי הָעָם, וְכֵן הֵם רוֹאִים אֶת עַצְמָם.
לֹא יִגְעַר פָּקִיד בְּאִישׁ, אִשָּׁה אוֹ יֶלֶד, וְלֹא יִנְהַג מַעֲשֵׂה-שְׂרָרָה.
כִּי רַק עוֹבֵד בֵּין עוֹבְדִים הוּא.

------------------
אֲבָל אֵיךְ אֶקְרַב אֶל כּרוֹנוֹס, וְטִיטָנִים כַּבִּירִים שׁוֹמְרִים רֹאשׁוֹ?" וַתֹּאמֶר לוֹ: "רוֹאָה אֲנִי, לָבוּש אַתָּה כְּאַחַד-הָרוֹעִים אֲשֶׁר בְאִידָה.
אֲדַבֵּר עַל לֵב כּרוֹנוֹס, וִישִׂימְךָ שַׂר-הַמַּשְׁקִים לְשֻׁלְחָנוֹ.
אֶל-נָכוֹן לֹא יַכִּירֶךָ, וְעֶלֶם יָפֶה וַאֲזוּר-גְּבוּרָה כָּמוֹךָ יִמְצָא חֵן בְּעֵינָיו".
וַיִּפָּת כְּרוֹנוֹס לַעֲשׂוֹת אֶת הָרוֹעֶה הַצָּעִיר לְשַׂר-הַמַּשְׁקִים אֲשֶׁר לְשֻׁלְחָנוֹ.
וּמַשְׁקֵה-כְרוֹנוֹס – רֶקַח-דְּבַשׁ, כִּי עִנְּבֵי-הַגֶּפֶן טֶרֶם הָיוֹ בָעוֹלָם.

------------------
– וְעַכְשָׁו הַקְשִׁיבוּ לִי – אָמַר הַיָּגוּאָר רַב-הַגְּוָנים. – כּי הָעִנְיָן מְאֹד-מְאֹד חָשׁוּב. אִמָּא שֶׁלִּי אָמְרָה כִּי לִכְשֶׁיִּזְדַּמֵן לִי קִפּוֹד סוֹמֵר-דּוֹקֵר עָלַי לְהַשְׁלִיךְ אוֹתוֹ הַמַּיְמָה, וְאָז יִתְיַשֵּׁר מִקִּפּוּלָיו, וְלִכְשֶׁיִּזְדַּמֵן לִי צָב עָלַי לִרְדּוֹת אוֹתוֹ מִקְּלִפָּתוֹ בְּכַפִּי. וְעַתָּה, אִמְרוּ-נָא לִי: מִי מִשּׁנֵיכֶם הוּא קִפּוֹד סוֹמֵר-דּוֹקֵר וּמִי צָב? כִּי, בְּשֵׁם חֲבַרְבּוּרוֹתַי, אֵינִי יָכוֹל לְהַגִּיד זֹאת. 

------------------
"בֶּאֱמוֹר יְהוּדָה הַלֵּוִי: חַיֵּי נְשָׁמוֹת אֲוִיר אַרְצֵךְ, – לֹא מְלִיצָה דִבֵּר כִּי-אִם עֻבְדָּה כְהֶוְיָתָהּ. עֲשׂוּיִים אָנוּ מוּצָק, נוֹזֵל וְאַוְרִירִי, וּבְמֶשֶׁךְ כָּל חַיֵּינוּ אָנוּ מַכְנִיסִים אֶל קִרְבֵּנוּ מָזוֹן, מַיִם וַאֲוִיר, וּפוֹלְטִים יְסוֹדוֹת מִיסוֹדוֹת שׁוֹנִים. כֹּחוֹת נִכְנָסִים בָּנוּ וְכֹחוֹת יוֹצְאִים מֵאִתָּנוּ; וְכָל הַיָּמִים תְּשׁוּקוֹת סוֹעֲרוֹת בָּנוּ, מַרְאוֹת נִגְלִים לְעֵינֵינוּ, מַחֲשָׁבוֹת מִתְנַגְּנוֹת בְּמוֹחֵנוּ. 
------------------
חֲלֻקָּתוֹ שֶׁל פָּר וַיִּקַּח פְּרוֹמֶתֵּיאוֹס פַּר בֶּן-בָּקָר שָׁחוּט, וַיְנַתְּחֵהוּ, וַיְחַלֵּק אוֹתוֹ לִשְׁתֵּי חֲבִילוֹת: אֶת כָּל הָעֲצָמוֹת עָטַף בְּחֵלֶב, עָטוֹף הֵיטֵב, עַד לֹא נִרְאָה מִבַּחוּץ בִּלְתִּי אִם הַחֵלֶב לְבָד, וַיִּהְיוּ לַחֲבִילָה אֶחָת; וְאֵת כָּל נֵתַח רַךְ וָטוֹב מִן הַבָּשָׁר עָטַף בְּעוֹר-הַפָּר, עָטוֹף וְכַסֵּה הֵיטֵב, וַיִּהְיוּ לַחֲבִילָה שְׁנִיָּה.

------------------
הֲרֵי לִפְנֵיכֶם, חֲבִיבַי וַאֲהוּבַי, סִפּוּר נוֹסָף מִן הַיָּמִים הַכַּבִּירִים וְהָרְחוֹקִים. בְּעֶצֶם הַיָּמִים הָהֵם חַי קִפּוֹד סוֹמֵר-דּוֹקֵר; מְקוֹם מְגוּרָיו הָיָה עַל גְּדוֹת נְהַר-אֲמַזּוֹן הַנִּרְפָּשׁ, וּמַאֲכָלוֹ – שַׁבְּלוּלִים בַּעֲלֵי צֶדֶף וּשְׁאָר דְּבָרִים. וְהָיָה לוֹ חָבֵר, צָב מוּצָק-אִטִּי אֲשֶׁר מְגוּרָיו עַל גְּדוֹת נְהַר-אֲמַזּוֹן, וּמַאֲכָלוֹ – חַסָּה יְרֻקָּה וְכַדּוֹמֶה. וּבְכֵן, הַכֹּל בְּסֵדֶר גָּמוּר, חֲבִיבַי וַאֲהוּבַי. הֵבַנְתֶּם? 

------------------
כִּי זֹאת יָדַעְתִּי: גֵּיאָה הַיְּשִׁישָׁה מְנַבֵּאת חֻרְבָּנֵנוּ, וּמֶטִיס שַׁאֲרַתְכֶם נוֹדֶבֶת עֲצָתָהּ לְזֶאוּס, וּמַפַּלְתֵּנוּ גְזוּרָה מֵרֹאשׁ.
שַׁלָּמָה תִּהְיוּ אַתֶּם, צְעִירֵי-בָנַי, גַּם אַתֶּם בַּנּוֹפְלִים? הִנָּזְרוּ לָכֶם מִן הַמִּלְחָמָה הַזֹּאת, וּבְעֵת הִכּוֹן מִשְׁטָר חָדָשׁ בָּעוֹלָם, עוֹד תִּהְיוּ מְהַלְּכִים עַל פְּנֵי הָאָרֶץ.
וְיֶשׁ-יוֹם תָּבִיאוּ לָעוֹלָם טוֹבָה הַרְבֵּה".
שָׁמְעוּ שְׁנֵי הָאַחִים בְּקוֹל אֲבִיהֶם הַזָּקֵן, וַיִּרְחֲקוּ מִשְּׁאוֹן-קְרָבוֹת.

------------------
כַּאֲשֶׁר בָּדְקוּ הָאֲנָשִׁים אֶת שַׁדְמוֹתֵיהֶם, מָצְאוּ כִּי שְׁלִישִׁית הַקָּמָה הֻכְּתָה מִנֶּגֶף הָאַרְבֶּה וְיִתְרָהּ עָמָד. וַיּוֹדוּ לֵאלֹהִים חַסְדּוֹ. לְזֵכֶר הַדָּבָר הַזֶּה, הֵקִימוּ הָאֲנָשִׁים מַצֵּבָה כְּמִצְוַת בְּרִיגְהַם יוֹנְג נְשִׂיאָם, וְהִיא גְּלִיל-שַׁיִשׁ גָּבוֹהַּ, אֲשֶׁר בְּרֹאשׁוֹ כּוֹתֶרֶת-כַּדּוּר, וְעַל הַכַּדּוּר מִמַּעַל צוֹנְחוֹת שְׁתֵּי צִפֳּרֵי-שַׁחַף חֲטוּבוֹת-שַׁיִשׁ, פּוֹרְשׂוֹת כְּנָפַיִם אִשָּׁה מוּל רְעוּתָהּ.

------------------
וְזֶאוּס חָשׁ אֵלֶיהָ, וְנָגַע בָּהּ בְּיָדוֹ – וּמִיָּד שׁוּב חָזְרָה אֵלֶיהָ דְמוּת בַּת-אֱנוֹשׁ.
וּמִמַּגַּע יַד-זֶאוּס הָרְתָה וַתֵּלֶד בֵּן, וַיִּקְרְאוּ שְׁמוֹ אֶפָּפוֹס, הַמִּתְפָּרֵשׁ: אֲשֶׁר מִן הַמַּגָּע.
וַיְהִי אֶפָּפוֹס מֶלֶךְ בְּמִצְרַיִם, וַיַּעַשׂ אֶת הַפָּרָה לְבֶהֱמַת-קֹדֶשׁ וֶאֱלִילָה נֶעֱבֶדֶת, לְזֵכֶר אִמּוֹ אֲשֶׁר בִּדְמוּת פָּרָה שָׂבְעָה נְדוּדִים וְעִנּוּיִים.

------------------
וְכִבְרַת-מֶרְחָק הָלְאָה – שְׁנֵי חִצִּים, הָאֶחָד מוֹרֶה אֶל רְבִיבִים יָמִינָה, הַשֵּׁנִי אֶל נִצָּנָה נִכְחֵנוּ.
וּבְכֵן, מִישֶׁהוּ מֵעֵז לְהִתְנַחֵל כָּאן, לוֹמַר לַיְּשִׁימוֹן: “מָעוֹן תִּהְיֶה לָנוּ!” לְצַוּוֹת לֶחָרָבָה: “תְּנִי יְבוּלֵךְ!”
הַמֶּרְחָב הַמַּזְמִין
וַאֲנִי הוֹגֶה בְּאַחַי וּבְשָׂרִי, זֶרַע בַּת-עַמִּי אֲשֶׁר בְּאַמֶּרִיקָה.
מָה הֵם עוֹשִׂים שָׁם בְּשִׁעֲמוּם-הַגּוֹלָה הַהִיא? 
------------------
אָז קָם וְעָמַד זְקַן-הָאַשָּׁפִים וְקָרָא בְּקוֹל:
– הוֹי! חַיּוֹת, צִפֳּרִים וְדָגִים, אֲשֶׁר לְקַחְתִּיכֶם בְּיָדִי מִתְּחִלַּת-הַתְּחִלּוֹת, וְלִמַּדְתִּיכֶם אֶת הַמִּשְׂחָק שֶׁתְּשַׂחֲקוּ; מִי מִכֶּם הוּא הַמְּשַׂחֵק עִם הַיָּם?
יַחְדָּו עָנוּ כָּל הַחַיּוֹת, הַצִּפֳּרִים וְהַדָּגִים:
– זְקַן-הָאַשָּׁפִים, אָנוּ מְשַׂחֲקִים אֶת הַמִּשְׂחָקִים שָׁאַתָּה לִמַּדְתָּנוּ לְשַׂחֵק – אוֹתָנוּ וְאֶת יַלְדֵי-יְלָדֵינוּ. אֲבָל אֵין בְּתוֹכֵנוּ אַף נֶפֶשׁ אַחַת הַמְּשַׂחֶקֶת עִם הַיָּם.

------------------
וּפָקִיד הַגָּבוֹהַּ בְּמִשְׂרָה אֵינוֹ מְקַבֵּל שָׂכָר גָּבוֹהַּ מִפָּקִיד הַנָּמוּךְ מִמֶּנּוּ, כִּי עַל-כֵּן כֻּלָּם מְשַׁמְּשִׁים לָעָם, אִישׁ-אִישׁ לְפִי כִּשְׁרוֹנוֹתָיו.
“וּבָתֵּי-סֵפֶר שֶׁל חוֹבָה יֵשׁ לְעוֹלִים חֲדָשִׁים, בָּהֶם הֵם מִתְאַמְּנִים בְּעִבְרִית, שֶׁלֹא תֵהָפֵךְ שְׂפַת הָעִיר וְהָאָרֶץ לִבְלִיל-לְשׁוֹנוֹת מְכֹעָר.

------------------
וְהֶפֵיסְטוֹס הִתִּיר אֶת אָרֶס וְאַפְרוֹדִיטֵי לְוַתֵּר עָלֶיהָ, לֹא לְאָרֶס אֲשֶׁר חִלֵּל אֶת מִטַּת-הַכְּלוּלוֹת אֲשֶׁר לְאַפְרוֹדִיטֵי, לֹא לְפוֹסֵידוֹן הָאוֹמֵר לִפְדּוֹת אוֹתָהּ לְעַצְמוֹ בְּאוֹצְרוֹת-מְצוּלוֹתָיו, וְלֹא לֶהֶרְמֶס קַל-הַכְּנָפַיִם, הַמְּאַוֶּה אוֹתָהּ.
וְאֶת זַעְמוֹ עַל אָרֶס נָטַר לְיוֹם-נָקָם כִּי יָבוֹא.

------------------
הָעֲשָׁשִׁית הָעְתְּקָה מִן הָרִצְפָּה אֶל שֻׁלְחָן בִּקְצֵה הַחֶדֶר מִזֶּה, סַפְסָלִים אֲחָדִים הָעָמְדוּ בְּצַד-הַחֶדֶר הַשֵּׁנִי, וּבָאֶמְצַע הִתְלַקַּח רִקּוּד. תָּמִיד בְּכָל חֲבוּרָה נִמְצָא בַּעַל-אַקּוֹרְדְּיוֹן נָדִיב. וְהֶחָבֵר-הָאַקּוֹרְדְּיוֹנַאי כָּאן, אוֹצַר-מַנְגִּינוֹתָיו בִּלְתִּי-נִדְלָל וְיָדוֹ בִּלְתִּי-נִלְאֵית, וְהָרִקּוּדִים סוֹעֲרִים וְהוֹלְכִים.

------------------
וְזֶאוּס אָהַב אֶת מַיָּה, נִימְפָה בַּת אַטְלַס, וַיִּפָּגֵשׁ אִתָּהּ בַּאֲפֵלַת מְעָרָה אַחַת בְּצֵלַע הַר-קִילֶנֵי אֲשֶׁר בְּאַרְקַדְיָה, בֶּאֱשׁוּן-לַיְלָה, בְּעֵת הֶרָה יְשֵׁנָה, וְלֹא יָדְעוּ מִזֶּה לֹא אֵל וְלֹא אִישׁ.
וּבַיּוֹם הָרְבִיעִי בַּחֹדֶשׁ הָעֲשִׂירִי לִתְחִלַּת פְּגִישׁוֹת זֶאוּס אֶת מַיָּה, יָלְדָה מַיָּה בֵן.
יֶלֶד-אֵלִים מֻפְלָא הָיָה זֶה: בַּבֹּקֶר נוֹלַד, בַּצָּהֳרַיִם נִגֵּן בְּלִירָה, בָּעֶרֶב גָּנַב פָּרוֹת אֲשֶׁר לְאַפּוֹלוֹן – הַכֹּל בְּיוֹם אֶחָד.

------------------
הִיא לָקְחָה רֹאשׁוֹ בְחֵיקָהּ, וַתְּנַשֵּׁק מִצְחוֹ, וַתִּנְשֹׁם מִנִּשְׁמָתָהּ אֶל אַפָּיו, אַךְ הוּא לֹא הִרְגִּישׁ בָּהּ. רַק אֹשֶׁר רָחוֹק וּמֻפְלָא עָמַד קָפוּא עַל שְׂפָתָיו, וְנָגַהּ מִמַּעֲמַקֵּי עֵינָיו הַמַּאֲפִילוֹת.
כִּי בַלַּיְלָה הַהוּא שָׁכַב אֶלְשָׂרָף עַל יְצוּעוֹ, וְחִכָּה כְמִשְׁפָּטוֹ זֶה שְׁלֹשָׁה לֵילוֹת, לְבַת-הַכּוֹכָב שֶׁתָּבוֹא. וְהַפַּעַם לֹא כְלוּב אַבְנֵי-חֵן וְלֹא בֵית פְּרָחִים רַעֲנַנִּים אִתּוֹ, רַק בְּשָׂרוֹ הַכָּמֵהַּ וְהַכָּחוּשׁ בִּלְבָד. 
------------------
שְׁמָעֵנִי, פַּאוּ-אַמָּה – אָמַר זְקַן-הָאַשָּׁפִים – אֵינֶנִּי יָכוֹל לְהַכְרִיחֲךָ לִשַׂחֵק אֶת הַמִּשְׂחָק שֶׁנּוֹעַדְתָּ לְשַׂחֵק, מִפְּנֵי שֶׁנִּתְרַחַקְתָּ מִמֶּנִּי בִּתְחִלַּת-הַתְּחִלּוֹת; וְאוּלָם אִם תִּרְצֶה, אֲנִי יָכוֹל לְסַדֵּר שֶׁכָּל אֶבֶן וְכָל חוֹר וְכָל אֹסֶף אַצּוֹת יִהְיֶה פּוּסְט-טַאסֶק בָּטוּחַ לְךָ וּלְזַרְעֲךָ עַד-עוֹלָם.
אָמַר פַּאוּ-אַמָּה:

------------------
וּבְבוֹא אִישׁ לִשְׁאֹל בַּדְּבִיר – אַחֲרֵי הַגִּישׁוֹ מִנְחָתוֹ וְקָרְבָּנוֹ – הָיְתָה הַבְּתוּלָה הַנְּבִיאָה, אֲשֶׁר פִּיתוֹ כִּנּוּיָהּ, שׁואֶפֶת מֵאֵדֵי-הָאֲדָמָה אֶל אַפָּהּ, וַתִּשְׁתַּכָּר, וּבְשִׁכְרוֹנָה תְּנַהֵם וּתְצַפְצֵף הֶגֶה וַהֲבָרָה וּמִלָּה וּפָסוּק, כְּכֹל אֲשֶׁר יִפֹּל בּפִיהָ; וְהִיא לֹא יוֹדַעַת מָה אִמְרוֹתֶיהָ.
וְהָיוּ הַכֹּהֲנִים אֲשֶׁר בַּדְּבִיר מְפָרְשִׁים לַשּׁוֹאֵל אֶת פֵּשֶׁר הַדָּבָר הַסָּתוּם וְהַקָּטוּעַ הַנֶּהְגֶּה בְּפִי הַנְּבִיאָה.

------------------
וְאַנְגְּלִיָּה תּוֹמֶכֶת בַּכַּת הַשְּׁנִיָּה, לֹא מֵאַהֲבַת הָאִינְדְּיָנִים כִּי אִם מִשִּׂנְאַת הָרֶפּוּבְּלִיקָה הַחֲדָשָׁה וּמִמְּזִמָּה לַחֲזֹר וּלְכָבְשָׁהּ. אַנְגְּלִיָּה, מִבְצָרִים לָהּ בַּצָּפוֹן, בְּקַנַּדָּה, וְעֵינָהּ צָרָה בְּהַצְלָחַת הַמְּדִינָה הַחֲדָשָׁה וּמְהִירוּת גִּדּוּלָהּ מֵאָז שָׁבְרָה אֶת עֹל-הָאַנְגְּלִים מֵעַל צַוַּאר מוֹשְׁבוֹתֶיהָ.

------------------
אַף-עַל-פִּי-כֵן, אִלּוּ נִתְּנָה לְנַפְשִׁי כַּיּוֹם הַזֶּה בְּרֵרָה, לִהְיוֹת בֵּין הַמְּנַצְּלִים אוֹ בֵּין הַמְּנֻצָּלִים, הָיִיתִי אוֹמֵר: יְהִי חֶלְקִי עִם הַמְּנֻצָּלִים!”
שׁוּב אָמַרְתִּי: “אִם הַצֶּדֶק שַׁלִּיט בָּעוֹלָם, אֵיךְ הוּא כָּל-כַּךְ מִתְחַבֵּא מִן הָעַיִן, עִד שֶׁרַבִּים וְטוֹבִים הִגִּיעוּ לִידֵי כְפִירָה בוֹ?”

------------------
וְלֹא יֵדַע הַקַּבַּרְנִיט כִּי יִעוּדָהּ הָאֲמִתִּי שֶׁל סְפִינָתוֹ הוּא לְשַׁמֵּשׁ סֵמֶל לְנִשְׁמַת הָאָדָם שֶׁאַךְ אוֹר עַצְמָהּ לָהּ לְמָאוֹר, וְהִיא תוֹעָה גַלְמוּדָה וְאֵין דֶּרֶךְ, סְבִיבוֹתֶיהָ אֹפֶל וּבְעָתָה”.

------------------
וַיֵּלְכוּ הַשְּׁלֹשָה עוֹד, וַיָּבוֹאוּ אֶל דֶּלְפוֹי אֲשֶׁר בְּפוֹקִיס, וְשָׁם דְּבִיר שֶׁל אֲדָמָה-אֵם הַיְּשִׁישָׁה, גֵּיאָה, וּפֶתֶן גָּדוֹל, פִּיתוֹן שְׁמוֹ, שׁוֹמֵר עַל הַדְּבִיר.
בַּדְּבִיר הַהוּא הָיְתָה קְבוּעָה אֶבֶן, אֲשֶׁר הַיְּוָנִים קְרָאוּהָ אוֹמְפַלוֹס, הַמִּתְפָּרֵשׁ טַבּוּר: הִיא הָאֶבֶן הַמְּסַמֶּנֶת אֶת טַבּוּר-הָאָרֶץ וּנְקֻדָּתָהּ הָאֶמְצָעִית; כִּי פַעַם שָׁלַח זֶאוּס אַרְבָּעָה נְשָׁרִים בְּבַת-אַחַת, מֵאַרְבַּע כַּנְפוֹת הָאָרֶץ, וּבַמָּקוֹם הַהוּא נִפְגָּשׁוּ.

------------------
הָאָרֶץ נִקְנֵית בְּיִסּוּרִים; וְכַנִּרְאֶה, נִגְזַר שֶׁאֲפִלּוּ הִסְתַּכְּלוּת-מָה בִּשְׁטָחֶיהָ הַמִּדְבָּרִיִּים שֶׁל הָאָרֶץ, לֹא תִקָּנֶה אֶלָּא בְּיִסּוּרִים.
כִּי הִנֵּה נִצָּבִים כִּשְׁלשֶׁת-תְּרֵיסָרִים אֲנָשִׁים וְנָשִׁים בְּגִיל-הָעֲמִידָה, אַף קְשִׁישִׁים מִכָּךְ, בְּחֹם הַצָּהֳרַיִם עַל מִדְרָכָה לִפְנֵי מִסְעָדָה אַחַת בִּבְאֵר-שֶׁבַע, מְחַכִּים לְאוֹטוֹבּוּס שֶׁיַּסִּיעֵם הָלְאָה, וְאוֹטוֹבּוּס אָיִן.

------------------
אוֹתוֹ לַיְלָה, חֲבִיבַי וַאֲהוּבַי, אָכְלוּ כֶּבֶשׂ-בָּר צָלוּי עַל גַּבֵּי אֲבָנִים מְחֻמָּמוֹת וּמְתֻבָּל בְּשׁוּם-בָּר וּבְפִלְפֵּל-בָּר; בַּרְוַז-בָּר מְמֻלָּא בְאֹרֶז-בָּר וּבְכַרְפַּס-בָּר וּכְרוּב-בָּר; וַעֲצָמוֹת מְמֻיָּחוֹת 1 שֶׁל שׁוֹר-בָּר, וְדֻבְדְּבָנֵי-בָר, וַאֲפַרְסְמוֹן-בָּר.
וְהָאִיש שָׁכַב לִישׁוֹן לִפְנֵי הָאֵשׁ, וְהָיָה מָלֵא נַחַת; אֲבָל הָאִשָּׁה עוֹד יָשְׁבָה וְסָרְקָה אֶת שַׂעֲרוֹתֶיהָ.

------------------
וַיְמַשֵּׁשׁ מִידַס אֶת אָזְנָיו, וְהִנֵּה שְׂעִירוֹת הֵן, גְּדוֹלוֹת הֵן, זְקוּפוֹת הֵן – אָזְנֵי-חֲמוֹר לוֹ! וַיָּלֶט אֶת רֹאשוֹ בְּאַדַּרְתּוֹ וַיֵּלֶךְ אֶל בֵּיתוֹ.

עֹנֶשׁ מַרְסִיאַס וְאֶת מַרְסִיאַס הַפְרִיגִי, עַל אֲשֶׁר הֵעֵז לְהִתְחָרוֹת עִם אֵל, עָנַשׁ אַפּוֹלוֹן, וַיַּהַפְכֵהוּ לְאֹרֶן אֲשֶׁר בַּיָּעַר.
וְעַד הַיּוֹם, בִּנְשֹׁב רוּחַ עַזָּה בָּאֳרָנִים, תִּקַּח אָזְנְכֶם שֶׁמֶץ מֵהֶמְיַת מַנְגִּינוֹת הֶחָלִיל אֲשֶׁר נִשְמַת אַתֵּינֵי תְחַיֵּהוּ.

------------------
לְמָחֲרָת בַּלַּיְלָה הִלֵּךְ הֶחָתוּל דֶּרֶךְ יַעֲרוֹת הַפְּרָאִים הַרְטֻבִּים, וְהִתְחַבֵּא אֵצֶל הַמְּעָרָה עַד עֵת הַבֹּקֶר; וְהָאִישׁ וְהַכֶּלֶב וְהַסּוּס יָצְאוּ לָצוּד צַיִד.
אוֹתוֹ בֹּקֶר הָיְתָה הָאִשָּׁה עֲסוּקָה בְּבִשׁוּל, וְהַתִּינֹוק בָּכָה וְהִפְרִיעַ.
עַל כֵּן נָשְׂאָה אוֹתוֹ מִחוּץ לַמְּעָרָה וְנָתְנָה מְלוֹא-כַפּוֹ חַלּוּקֵי אֲבָנִים קְטַנִּים לְשַׂחֵק בָּהֶם.
וְעֲדַיִן הַתִּינוֹק בּוֹכֶה.

------------------
שָׁמָּה אָסַף כְּרוֹנוֹס אֶת שְׁאֵרִית מַחֲנֵהוּ עִם נִימְפוֹת-זָהָב, וְיִסֵּד מַמְלָכָה הַנִּקְרֵאת אִיֵּי-הַבְּרוּכִים, כִּי שָׁם נְעוּרֵי-עַד, וְצִפֳּרֵי-חֶמֶד מְעוֹפְפוֹת בְּשַׁלְוַת-הַשְׁקֵט עַל פְּנֵי שִׂיחִים, הָעוֹמְדִים נֶצַח בַּאֲבִיבָם, וּפַרְפָּרִים בַּל-יִגְוָעוּ מְרַחֲפִים עַל פְּנֵי פְרָחִים בַּל-יִבֹּלוּ.
עֹנֶשׁ אַטְלַס 

------------------
וּמִיָּד אַחֲרָיו פָּרַץ וְזָרַח מִבֶּטֶן-לַיְלָה, הֶמֵּירָה, אוֹר-יוֹם.
בְּנוֹת הַגּוֹרָל עוֹד יָלְדָה נִיכְּסְ לְאֵירֶבּוֹס אֶת שְׁלֹשׁ בְּנוֹת-הַגּוֹרָל, אֶת קְלוֹתוֹ, הַטּוֹוָה אֶת חוּט-הַחַיִּים שֶׁל כָּל חַי וָחָי, אֶת לָכֶסִיס, הַמּוֹדֶדֶת אֶת הַחוּט בַּקָּנֶה שֶׁבְּיָדָהּ וְאֶת אַטְרוֹפּוֹס, הַחוֹתֶכֶת בְּמִסְפָּרֶיהָ אֶת הַחוּט – וְחָדַל הַחַי מִחְיוֹת.

------------------
וְכַאֲשֶׁר שָׁב זֶאוּס מִמַּסָּעוֹ, אִשֵּׁר הַדָּבָר, כִּי חָשַׁב: "תִּהְיֶה אַפְרוֹדִיטֵי נְשׂוּאָה לִשְׁלִישִׁי, וְתֶחְדַּל מְרִיבָה בֵּין שְׁנֵי אַחַי, פּוֹסֵידוֹן וְהָדֶס, וְשַׁאֲנַנָּה מַמְלַכְתֵּנוּ מֵרֹגֶז".
וְאַפְרוֹדִיטֵי נִכְנְעָה לִשְׁבוּעַת-הָאֵלִים וְאָלָתָם.
כֵּן הָיְתָה תִּפְאֶרֶת-הָאֵלוֹת, יְלִידַת-הַקֶּצֶף, לְאִשָּׁה לַכָּעוּר בָּאֵלִים, הֶפֵיסְטוֹס נְכֵה-הָרַגְלַיִם, אֲמַן הַמַּתָּכוֹת הַמְּרֻכָּכוֹת בָּאֵשׁ.
הַחוֹשֵׁב מֵרֹאשׁ וְהַחוֹשֵׁב לְאַחַר מַעֲשֶׁה 

------------------
פַּאן מְסַפֵּר אֵיךְ נוֹדְעָה אַהֲבַת פְּסִיכֵי וְאֶרוֹס לְאַפְרוֹדִיטֵי; הוּא מַשִּׂיא לִפְסִיכֵי עֵצָה חֲכָמָה, אַף מְנַבֵּא לָהּ טוֹבוֹת בְּמִשְׁכְּנוֹת-רוֹעִים פָּגְשָׁה פְּסִיכֵי אֶת הָאֵל הָאַרְצִי הָעַתִּיק, פַּאן, אֲשֶׁר שְׁתֵּי רַגְלָיו כְּרַגְלֵי-הַתָּיִשׁ, וַתִּשְׁפּוֹךְ לְפָנָיו פְּסִיכֵי אֶת מְרִי-שִׂיחָתָהּ.
וַיֹּאמֶר לָהּ פַּאן: "דְּעִי, אַפְרוֹדִיטֵי מְבַקֶּשֶׁת אוֹתָךְ לְרָעָתֵךְ עַל פְּנֵי כָל הָאִיִּים וְהָאֲרָצוֹת.

------------------
אָדָם כִּי יָבוֹא בֵּינֵיהֶן, הֵן רוֹמְסוֹת אוֹתוֹ בְּרַגְלֵיהֶן, נוֹגְחוֹת אוֹתוֹ בְּקַרְנֵיהֶן, אוֹ בְשִׁנֵּיהֶן אוֹתוֹ תִשֹּׁכְנָה.
אֲבָל זֹאת תַּעֲשִׂי, וְשָׁלוֹם יִהְיֶה לְנַפְשֵׁךְ.
כִּנְטוֹת הַשֶּׁמֶשׁ לַעֲרוֹב, הַצֹּאן חוֹצוֹת אֶת הַנַּחַל לְהֵאָסֵף אֶל דִּירָן, וְהֵן עוֹבְרוֹת דֶּרֶךְ קְנֵי-הַסּוּף וְהַקּוֹצִים אֲשֶׁר עַל הַגָּדָה מִזֶּה.
וּבְעֶבְרָן, נֶאֱחָזוֹת וְנִתְלוֹת שְׂעָרוֹת מִצַּמְרָן בְּקָנֶה וּבְקוֹץ.

------------------
וַיְהִי כַּאֲשֶׁר הִשְׁרִישׁ הָאָדָם, וַיִּרֶב וַיִּפְרֹץ בָּאָרֶץ, וַיָּשֶׁת זֶאוּס עֵצוֹת בְּנַפְשׁוֹ לְהַחֲלִישׁ אֶת הָאָדָם לָנֶצַח וּלְדַכְּאֵהוּ, פֶּן יִגְאֶה וְיִהְיֶה לְרַהַב לָאֵלִים.
וַיִּקְרָא זֶאוּס לְהֶפֵיסְטוֹס רַב-הֶחָרָשִׁים, וַיֹּאמֶר לוֹ: "עֲשֵׂה-נָא אִשָּׁה, אֲשֶׁר תְּהִי אֵם לְנָשִׁים לְדוֹרוֹת הָאָדָם, יְצִיר-פְּרוֹמֶתֵּיאוֹס.
כְּמֵיטַב כֹּשֶר-כַּפֶּיךָ תַּעֲשֶׂנָּה".
רְבִיַּת הָאָדָם בְּטֶרֶם הֱיוֹת אִשּׁה כִּי עַד אָז לֹא הָיוּ נָּשִׁים לָאָדָם וּלְצֶאֱצָאָיו.

------------------
לִפְעָמִים הָיָה גַם מְרַפֵּא חוֹלֶה בְּעֶזְרַת עֲשָׂבִים. הָיְתָה לוֹ יְדִיעַת-מָה בְּהִלְכוֹת רְפוּאָה, וּמִלְבַד תַּפּוּחִים, שֶׁהֵם עִקַּר שְׁלִיחוּתוֹ, הָיָה זוֹרֵעַ בְּקִרְבַת הַיִּשׁוּבִים הַחֲדָשִׁים גַּם צִמְחֵי מַרְפֵּא, כְּגוֹן נֵפֵטָה, אֶפְעוֹן, יְרוֹאָר וְכַלְבּוֹנִית.
עוֹד הָיָה נוֹשֵׂא בְּחֵיקוֹ סְפָרִים קְטַנִּים שֶׁל כִּתְבֵי-הַקֹּדֶשׁ, וְעַל יַד אֵשׁ-הָאָח אוֹ אֵשׁ-הַמְּדוּרָה, הָיָה קוֹרֵא בַּכְּתָבִים לִפְנֵי אַנְשֵׁי-סְפָר נִדָּחִים, רְחוֹקִים מֵעֵדָה וּדְבַר-אֵל. 
------------------
וְחָכָם אֶחָד יוֹשֵׁב עַל כִּסֵּא לְעֻמָּתָם, וּמַקְרִיא וּמַסְבִּיר לִפְנֵיהֶם.
כְּהַגִּיעַ עֵת הַתְּפִלָּה, קָמוּ עַל רַגְלֵיהֶם; וְנִכְנְסוּ עוֹד אֲנָשִׁים מִן הַחוּץ, מֵהֶם עִם יַלְדֵיהֶם.
וְהַמְּלֻמָּד הַשָּׁחוֹר בֵּרַךְ אוֹתָם לְשָׁלוֹם, וַיֹּאמֶר לָהֶם: “אַחַי, בְּנֵי יִשְׂרָאֵל, מִיּוֹם עָמְדִי עַל דַּעְתִּי, הָיִיתִי יְהוּדִי, וְלֹא זָכִיתִי לַעֲבוֹר אַף פַּעַם אַחַת לִפְנֵי הַתֵּבָה.
אָמַרְתִּי, יָבוֹא יוֹם וּתְבַקְשׁוּנִי, וּמֵעוֹלָם לֹא נִתְבַּקַּשְׁתִּי.

------------------
– אֵין זֶה מִתְקַבֵּל עַל דַּעְתִּי – אָמַר הַיָּגוּאָר רַב-הַגְּוָנִים – אַתָּה עִרְבַּבְתָּ אֶת כָּל הַדְּבָרִים שֶׁצִּוְּתָה עָלַי אִמִּי לַעֲשׂוֹת עִם הַדְּבָרִים אֲשֶׁר שְׁאִלְתַּנִי אִם בָּרוּר לִי שֶׁלֹּא אָמְרָה אוֹתָם, עַד שֶׁאֵינֶנִּי יוֹדֵעַ אִם עַל רֹאשִׁי אֲנִי עוֹמֵד אוֹ עַל זְנָבִי רַב-הַגְּוָנִים; וְעַכְשָׁו אַתָּה בָּא וְאוֹמֵר לִי מַשֶּׁהוּ הַמּוּבָן לִי, וְאַגַּב-כָּךְ דַּעְתִּי מִתְבַּלְבֶּלֶת עָלַי יוֹתֵר מֵאֲשֶׁר קֹדֶם-לָכֵן. 
------------------
וְסֶלֶנֵי, בְּזָכְרָהּ אֶת מִשְׁגֵה אֵאוֹס אֲחוֹתָהּ, נָשְׂאָה תְחִנָּה לִפְנֵי זֶאוּס כִּי יִנָּתְנוּ לְאֶנְדִּימְיוֹן עֲלוּמֵי-נֶצַח ;וַיֵּאוֹת לָהּ זֶאוּס.
וְכָכָה שׁוֹכֵב אֶנְדִּימְיוֹן בִּמְעָרָתוֹ בְּשֵׁנָה עוֹלָמִית, וְלִבְלוּב-עֲלוּמִים בִּלְחָיָיו; לֹא יִיקַץ אַף לֹא יָמוּת, וְסֶלֶנֵי אֵלַת-הַלְּבָנָה מְעַטַּרְתּוֹ אַהֲבָתָהּ בַּחֲלוֹם שֶׁאֵין לוֹ סוֹף.
סוֹפוֹ שֶׁל מְאַת הָעֵינַיִם
הֶרָה שׁוֹלַחַת זְבוּב-בָּקָר לְעַנּוֹת אֶת הַפָּרָה יוֹ 

------------------
– אֵינִי סוֹבֵר כְּלָל וּכְלָל כִּי כָּךְ הָיוּ פְּנֵי הַדְּבָרִים – אָמַר הַיָּגוּאָר רַב-הַגְּוָנִים, אַךְ הִרְגִּישׁ עַצְמוֹ נבָוֹךְ בְּמִקְצָת – וְאוּלָם, בְּבַקָּשָׁה מִכֶּם, חִזְרוּ עַל הַדְּבָרִים בְּיֶתֶר בְּהִירוּת. 
– כְּשֶׁאַתָּה רוֹדֶה מַיִם בְּכַפְּךָ, אַתָּה מְיַשֵּׁר אוֹתָם בְּקִפּוֹד סוֹמֵר-דּוֹקֵר – אָמַר הַקִּפּוֹד הַסּוֹמֵר-הַדּוֹקֵר – זְכֹר זאֹת, כִּי הַדָּבָר מְאֹד-מְאֹד חָשׁוּב. 

------------------
מַלֵּא אֶת הַבַּקְבּוּק מַיִם מִן הַנָּהָר, וְהָלַכְתָּ אֶל בֵּיתְךָ, וְהִזֵּיתָ מִן הַמַּיִם עַל כָּל אֲשֶׁר הֲפַכְתּוֹ זָהָב, וּבְקוֹרוֹת-בֵּיתְךָ תַּתְחִיל".
וּדְמוּת-הָאֶל נֶעְלָמָה.
וּכְהֵאָסֵף אַחֲרוֹנֵי-כוֹכָבִים הָלַךְ מִידַס אֶל הַנָּהָר פַּקְטוֹלוֹס, וּלְנֹגַהּ-פוֹסְפוֹר, כּוֹכַב-הַשַּׁחַר הַבּוֹדֵד, טָבַל בְּמֵי-הַנָּהָר, וּמַגַּע-הַזָּהָב נִשְׁטַף וְסָר מֵעָלָיו.
עַל כֵּן, עַד הַיּוֹם הַזֶּה עַפְרוֹת קַרְקַע הַנָּהָר הַהוּא זְרוּעִים גַּרְעִינֵי-זָהָב.

------------------
לְכִי וְהַשְׁפִּילִי אֶת עַצְמֵךְ לְפָנֶיהָ; הֲיִי לָהּ לְשִׁפְחָה, וְהִתְעַנֵּית תַּחַת יָדָהּ.
אַל יִפּוֹל רוּחֵךְ בְּקִרְבֵּךְ.
פְּסִיכֵי שְׁמֵךְ, אֲשֶׁר מִתְפָּרֵשׁ פַּרְפָּר וְגַם נְשָׁמָה; כִּי, כְּמוֹ הַפַּרְפָּר יִגְוַע מִדְּמוּת אַחַת לְמַעַן חֲיוֹתוֹ בִדְמוּת חֲדָשָׁה, וְסוֹפוֹ פּוֹרֵשׂ כַּנְפֵי-הָדָר לַשֶּׁמֶשׁ, כֵּן הַנְּשָׁמָה מִתְגַּלְגֶּלֶת מִדְּמוּת אֱלֵי דְמוּת, וְסוֹפָהּ לִפְרֹשׂ כְּנָפַיִם לְאוֹר תִּפְאֶרֶת-נְצָחִים.

------------------
דֵּימֶטֶר שׁוֹבֶתֶת, וְכָל הַיְּקוּם מִתְקַלֵּל 
וְהָאֵלָה לֹא עָזְבָה עוֹד אֶת הֵיכָלָהּ, כִּי אִם הִסְתַּגְּרָה בְתוֹכוֹ, וַתִּתְעַגֵּם עַל בִּתָּה כִּי רָחֲקָה מִמֶּנָּה.
אֶל מְסִבּוֹת-הָאֵלִים בְּאוֹלִימְפּוֹס לֹא בָּאָה, עַל פְּנֵי הַשָּׂדוֹת לֹא טִיְּלָה, אָחוּ וְגִנָּה לֹא פָקָדָה.
וַתָּבֹא מְאֵרָה בָאָרֶץ, וְעֵת-מְצוּקָה לִבְנֵי-אָדָם.
שָׁוְא חָרְשׁוּ חוֹרְשִׁים בַּשְּׁוָרִים; לָרִיק זָרְעוּ זוֹרְעִים, זֶרַע אֲשֶׁר נִזְרַע לֹא צָמָח.
פְּרָחִים לֹא נָשְׂאוּ גִבְעוֹל וְגָבִיעַ.

------------------
אִשְׁתִּי חִיְּכָה. כָּךְ דַּרְכָּהּ שֶׁל אִשָּׁה טוֹבָה: אֲפִלּוּ הִיא שׁוֹמַעַת דְּבָרִים מִפִּי בַּעְלָהּ בַּפַּעַם הַמֵּאָה, לְעוֹלָם הֵם כַּחֲדָשִׁים בְּעֵינֶיהָ. אֲנִי, מִכֵּיוָן שֶׁתָּקַף עָלַי יֵצֶר הַשִּׂיחָה, הוֹסַפְתִּי לְדַבֵּר כְּאִלּוּ בֶּאֱמֶת גִּלִּיתִי לָהּ חֲדָשׁוֹת.
“נַרְקִיסוֹס הָיָה רוֹעֶה אֶת צֹאן-הֶלְיוֹס, אֱלֹהֵי הַשֶּׁמֶשׁ, וְהוּא הָיָה יָפֶה כְּמוֹ אִשָּׁה נֶחְמָדָה. עָבַר עַל פְּנֵי אֲגַם. יָשַׁב וְהִבִּיט בְּצַלְמוֹ. 
------------------
אֶת מֵיטַב הַחֲלָקִים שֶׁל סְעֻדּוֹתֵינוּ הֵם לוֹקְחִים לְעַצְמָם, וְהֵם מְכַלִּים אֶת עֶדְרֵי צֹאנֵנוּ וְעֶדְרֵי-בְקָרֵנוּ לִהְיוֹת לָהֶם לְקָרְבָּנוֹת".
וַיֹּאמֶר לָהֶם פְּרוֹמֶתֵּיאוֹס: "לְמַכָּה זֹאת יֵשׁ לִי רְפוּאָה".

------------------
וְהָאֵל פַּאן, מֵאַחֲרוֹנֵי יְלוּדֵי גֵיאָה, אֲשֶׁר הָרְתָה אוֹתוֹ מִכֹּחָהּ הִיא, בְּאֶפֶס אָב – זֶה פַּאן מְחַבֵּב אַדְמוֹת-מִרְעֶה וּמִשְׁכְּנוֹת-רוֹעִים, אֲשֶׁר הוּא שָׂעִיר כְּמוֹ תַיִשׁ, וְפַרְסוֹתָיו שְׁסוּעוֹת, וְקַרְנֵי-תַיִשׁ קַרְנָיו – הוֹפִיעַ פִּתְאֹם וְגָעָה בְּקוֹל-אֵימִים.
וַיִּמַּס לְבַב הַטִּיטָנִים בְּקִרְבָּם, וַיָּנוּסוּ בְּבֶהָלָה, וְהָאֵלִים רוֹדְפִים אַחֲרֵיהֶם.
וַיִּשְׁבּוּ הָאֵלִים מֵהֶם עַם רָב, אוֹתָם וְאֶת נְשֵׁיהֶם וּבְנוֹתֵיהֶם.

------------------
שֶׁהִיא מְהִירָה מְאֹד, וְהַמְּאוֹרוֹת בְּנִקְבָּה חוֹלְפִים עַל פָּנֶיהָ בְּמַחֲרֹזֶת עָפָה. עוֹמֶדֶת הִיא מִתּוֹךְ שְׁרִיקָה צַרְחָנִית. וּבְרוּצָהּ, הִיא מַשְׁמִיעָה קוֹל נִקּוּשׁ וְהֶמְיָה, וְהוּא עִנְיָן לְגַעְגּוּעִים לְאִישׁ נְיוּ-יוֹרְק הַנִּדָּח אֶל עָרֵי-הַשָּׂדֶה. בָּעֵת הַהִיא הִתְאַהַבְתִּי בְּשִׁיר שֶׁל טֶנִיסוֹן, וְהִתְאַמְתִּי אוֹתוֹ אֶל קוֹל-הַהֲמֻלָּה שֶׁל רַכֶּבֶת הַתַּחְתִּית, עַד שֶׁהָיִיתִי שׁוֹמְעוֹ מִתְנַבֵּא מֵאֵלָיו מֵעֶצֶם הָרַעַשׁ. 
------------------
פַּעַם, כְּרַחֲצָהּ בְּמֵי-הַיָּם, בָּא אֵלֶיהָ שַׁחַף – מֵאוֹתָם הָעוֹפוֹת הַלְּבָנִים אֲשֶׁר יִדְאוּ מֵעַל מַיִם רַבִּים, רָחוֹף מֵעַל גַּלִּים וְנָגוֹעַ וּבַל-נָגוֹעַ בְּקִצְפֵיהֶם, וְרָכוֹב עַל מִשְׁבָּרִים נוֹסְעֵי אֶל-חוֹף.
וְסִפֶּר-לָהּ הַשַּׁחַף אֶת כָּל סוֹד הָאַהֲבָה אֲשֶׁר בֵּינֵךְ וּבֵין אֶרוֹס בְּנָהּ.
זֹאת אֵפוֹא, עֲשִׂי.
מְקוֹר-כַּעְסָהּ עָלַיִךְ הוּא כִּי דִמְּתָה בְּנַפְשָׁהּ, אֲשֶׁר הִשְׁתַּוֵּית אֵלֶיהָ.

------------------
וְתֵיאַטְרוֹן-הַשְּׁקִיעָה שׁוֹפֵעַ עֲלִילָה: צָפִים עַנְנֵי-סְגוֹל מְנֻפְּחֵי-מִפְרָשׂ עַל פְּנֵי הַשָּׁמַיִם, וּבְקִיעֵי-תְכֵלֶת מִבֵּין קִרְעֵיהֶם גּוֹזְרִים שְׁבִילֵי-כֶּסֶף לְעֻמָּתָם בַּמַּיִם הַמְּצֻבָּעִים. 
------------------
טֶקּוֹמְסֶה וְאֶחָד הַמִּתְקָרֵא “הַנָּבִיא”, בִּקְשָׁה לְקַיֵּם אֶת דֶּרֶךְ-הַחַיִּים הַיָּשָׁן, לְגָרֵשׁ אֶת הָאָדָם הַלָּבָן מֵעֵבֶר לָאוֹקְיָנוֹס, אוֹ לְפָחוֹת לַחְסֹם בַּעֲדוֹ שֶׁלֹּא יִפְרֹץ מֵעֵבֶר לְהָרֵי אַלֶּגְהֶנִי.

------------------
הַסְּלִיחָה עִמְּךָ – אָמַר פִּילוֹן בְּנִמּוּס רָב, – אֲבָל אָבִי הִלְקָנִי וְאִמִּי הִלְקַתְנִי, וְאֵין צָרִיךְ לוֹמַר דּוֹדָתִי הָרָמָה הַנָּעֳמִית, וְדוֹדִי הָרָם, הַגִּ’ירַף, שֶׁיֵשׁ מַמָּשׁ בִּבְעִיטָתוֹ, וְכֵן גַּם דּוֹדָתִי הָרְחָבָה, הַהִפּוֹפַּטוֹמִיָּה וְדוֹדִי הַשָּׂעִיר הַבַּבּוּן, לְרַבּוֹת אֶת פֶּתֶן הַסְּלָעִים הַדּוּ-צִבְעוֹנִי, אֲשֶׁר לוֹ הַזָּנָב הַמְּקֻשְׂקָשׂ, הַמְּמֹרָג. וּלְפִיכָךְ אִם כָּשֵׁר הַדָּבָר בְּעֵינֶיךָ, אֵינֶנִּי רוֹצֶה לִלְקוֹת עוֹד.

------------------
– מַה קָּרָה? בָּאֵר! בָּאֵר! – קָרְאוּ כָּל בְּנֵי שֵׁבֶט טֶגּוּמֵי קוֹל אֶחָד.
– בְּשֵׁם כָּל הַטּוֹב וְהַחֶסֶד! – אָמַר טֶגּוּמֵי.
– הַנַּח לָהּ לַתִּסְרוֹקֶת שֶׁלִּי.
כְּלוּם אֵין אָדָם יָכוֹל לִשְׁבּוֹר אֶת חֲנִית-הַדַּיִג שֶׁלּוֹ בְּלִי שֶׁיַּרְגִּיז עָלָיו אֶת כָּל הָאָרֶץ מִסָּבִיב.
הוֹי כַּמָּה טַרְחָנִים אַתֶּם!
אֵינֶנִּי מַאֲמִינָה שֶּׁהֵבֵאתָ אֶת חֲנִית-אַבָּא שְׁחוֹרַת-הַנִּצָּב, אַחֲרֵי כִּכְלוֹת הַכֹּל! – אָמְרָה טָפִי.
– וּמָה אַתֶּם עוֹשִׂים לָאִישׁ הַזָּר הַנֶּחְמָד שֶׁלִּי?

------------------
הַנְּבִיאָה בְּדֶלְפוֹי, וּמִשְׁפַּט הַדִּבֵּר אֲשֶׁר בְּפִיהָ 
וּ"דְבִיר" עַל שֵׁם הַדִּבֵּר יִקָּרֵא, כִּי מִשָּׁם הַדִּבֵּר הַמַּגִּיד לִבְנֵי-אָדָם צְפוּנוֹת אֲשֶׁר בַּעֲצַת-זֶאוּס וְרָזִים אֲשֶׁר לִשְׁלֹשׁ בְּנוֹת-הַגּוֹרָל, זוֹ הַטּוֹוָה אֶת חוּט חַיֵּי כָּל-נֶפֶשׁ, וְזוֹ הַמּוֹדֶדֶת אוֹתוֹ, וְזוֹ הַקּוֹפֶדֶת אוֹתוֹ בְּמִסְפָּרָיִם.

------------------
הַגֶּשֶׁם, תְּחִלָּתוֹ טִיט, וּשְׁלוּלִיּוֹת דְּלוּחוֹת עַל אֵם-רְחוֹבוֹת, וְצָרַת שִׁטְפוֹנוֹת בִּצְרִיפִים, וְסַכָּנַת צַנֶּנֶת וְנַזֶּלֶת; אַךְ סוֹפוֹ – “חִטִּים כִּכְלָיוֹת, וּשְׂעוֹרִים כְּגַרְעִינֵי-זָהָב, וַעֲדָשִׁים כְּדִינְרֵי-זָהָב”…
קוֹרֵא הַתַּרְנגוֹל לְשִׁנּוּי-וֶסֶת. מַה-כִּי נִצְטוֹפַפְתֶּם בִּשְׁעַת-מַבּוּל פִּתְאוֹמִי תַּחַת קוֹרַת-דִּיר אוֹ פֶּתַח-חֲנוּת, וּשְׁכַחְתֶּם אֲפִלּוּ לְהִסְתַּכֵּל אֵיךְ בְּנַחֲלֵי-הַכְּבִישׁ טִפּוֹת מוֹלִידוֹת בּוּעוֹת, וְטִפּוֹת אֲחֵרוֹת קוֹטְלוֹת אוֹתָן? 
------------------
יֵשׁ אוֹמְרִים: מִיַּד אֶרוֹס: לֹא זֶה אֶרוֹס (אַהַב) בְּגִלְגּוּלוֹ הָאַחֲרוֹן, כְּפִי אֲשֶׁר נִפְגְּשֵׁהוּ בְּסִפּוּרֵינוּ אַחֲרֵי-כֵן – אֵל-נַעַר חָמוּד וְשוֹבָב, כְּנָפָיו פָּז וְאַרְגָּמָן, וְלוֹ קֶשֶׁת-זָהָב וְחִצֵּי זָהָב, בָּהֶם יִמְחַץ בְּנֵי-אָדָם וֵאֵלִים מַחַץ-אַהֲבָה חֲשׂוּךְ-מַרְפֵּא, – כִּי-אִם אֶרוֹס (אַהַב) קָדוּם וְקַדְמוֹן, אֲשֶׁר בְּחֶבְיוֹן-תֹּהוּ שָׁכַן, וְהוּא אֲשֶׁר חָצַב לָרִאשׁוֹנָה מִתֹּהוּ תַּבְנִיּוֹת, וְעִרְבּוּבִיָה לְמוֹ סְדָרִים קִשֵּׁר.

------------------
וּבְכֵן, עָשָׂה הַיָּגוּאָר רַב-הַגְּוָנִים כַּאֲשֶׁר הֻגַד לֹו, בִּפְרָט לְהַנִּיחַ אוֹתָם לְנַפְשָׁם; אֲבָל מַה מּוּזָר הוּא שֶׁמִּן הַיּוֹם הַהוּא וָהָלְאָה, הוֹי אֲהוּבַי וַחֲבִיבַי, שׁוּם אָדָם שֶׁעַל גְּדוֹת הָאֲמַזּוֹן הַגּוֹעֵשׁ מֵעוֹלָם לֹא כִּנָּה אֶת סוֹמֵר-דּוֹקֵר וְאֶת אִטִּי-מוּצָק בְּשׁוּם שֵׁם זוּלַת אַרְמַדִּיל. 
------------------
וְהַפִּילוֹן יָשַׁב לוֹ בִּנְפִילָה לְפֶתַע פִּתְאוֹם וּבְחָזְקָה, אֲבָל קֹדֶם נִזְהַר לוֹמַר “תּוֹדָה רַבָּה” לְפֶתֶן-הַסְּלָעִים הַדּוּ-צִבְעוֹנִי. אַחַר עָשָׂה חֶסֶד וֶאֱמֶת עִם חָטְמוֹ הַמִּסְכֵּן, הַמְּמֻשָּׁךְ, וַיַעַטְפֵהוּ בַעֲלֵי-בַנַּנָּה קְרִירִים וַיַּשְׁרֶה אוֹתוֹ בְּתוֹךְ הַלִּימְפּוֹפּוֹ הַגָּדוֹל הַיָּרֹק-אָפֹר וְהַמְּשֻׁמָּן, לְמַעַן יְצֻנָּן.
– לָמָּה אַתָּה עוֹשֶׂה כֵן? – שָׁאַל פֶּתֶן-הַסְּלָעִים הַדּוּ-צִבְעוֹנִי.

------------------
נוּחִי, רַחֲצִי, וְאַחַר תֵּרְדִי אֶל מִשְׁתֵּה-כְלוּלוֹתַיִךְ הַמּוּכָן לָךְ".
וַיְהִי אַחֲרֵי נוּחַ וְאַחֲרֵי רְחֹץ וְהִתְקַשֵּׁט בַּעֲדִי-עֲדָיִים (וְיָדַיִם בִּלְתִּי-נִרְאוֹת עוֹשׂוֹת כָּל חֶפְצָהּ), וַתֵּרֶד אֶל אוּלַם-הַמִּשְׁתֶּה.
וְהִנֵּה הַשֻּׁלְחָן מְכֻסֶּה מַפַּת-אַרְגָּמָן רְקוּמָה בְּחוּטֵי זָהָב וָכָסֶף.
אַךְ הוּא רֵיק, אֵין עָלָיו מְאוּמָה, וְאֵין אִישׁ מֵסֵב אֵלָיו.
וַתֵּשֶׁב לְבַדָּהּ.

------------------
וַיְהִי כִּי שָׂבַעְתִּי הַחֲרֵשׁ, וִידִידִי וְרַעְיָתִי עוֹדָם שׁוֹתְקִים, פָּתַחְתִּי אֲנִי אֹמֶר:
"הַאִם לֹא בְּבָבֶל אוֹ בְּמֶקְסִיקוֹ הַקְּדוּמָה עוֹמְדוֹת רַגְלֵינוּ? הֶעָרִים הַגְּדוֹלוֹת, הַהִיסְטוֹרִיּוֹת, הֵן פְּעִימוֹת בְּלֵב הַזְּמַן; וַאֲנַחְנוּ עַכְשָׁו בִּפְעִימָה אַחַת חוֹזֶרֶת, בְּשִׂיא הַגַּל, בְּרוּם הַגַּלְגַּל. הַתִּפְאֶרֶת הַזֹּאת קוֹרֵאת אֶל הַנֶּפֶשׁ: אֲנִי כָּאן הַיּוֹם! 
------------------
וּבִשְׁפוֹע חֲלִיל-הֶרְמֶס נִגּוּן אַחַר נִגּוּן, כָּל נִגּוּן – מַעֲשִׂיָּה, וַתֵּעָצַמְנָה עֵינֵי אַרְגּוֹס אַחַת-אֶחַת.
וּכְנַגֵּן הֶחָלִיל אֶת דְּבַר-הֵרָדֵם אֶנְדִּימְיוֹן לְעוֹלָם-וָעֶד, נֶעֶצְמוּ גַם שְׁתֵּי הָעֵינַיִם הָאַחֲרוֹנוֹת שֶׁל הָעֲנָק, וַיִּישַׁן בְּכָל מְאַת-עֵינָיו.
אָז שָׁלַף הֶרְמֶס חֶרֶב וַיִּכְרֹת אֶת רֹאשׁ אַרְגּוֹס.
וַתָּחָס הֶרָה עַל מְאַת-הָעֵינַיִם אֲשֶׁר לְאַרְגּוֹס, וַתִּקְבָּעֵן בִּזְנַב-הַטַּוָס, וּמִשָּׁם הֵן נִשְׁקָפוֹת עַד הַיּוֹם הַזֶּה.

------------------
בְּנִיַּת הֵיכַל דֵּימֶטֶר וְהַמֶּלֶךְ אָסַף כָּל סַתָּת וּבַנַּאי וְנַגָּר מֵעַמּוֹ, וַיָּחוּשׁוּ לִבְנוֹת אֶת הַהֵיכָל, כַּתַּבְנִית אֲשֶׁר צֻוָּה הַמֶּלֶךְ מִפִּי דֵימֶטֶר.
וַתִּתְבָּרֵךְ הַמְּלָאכָה בְיָדָם, כְּמוֹ עֲזָרוּם הָאֵלִים בַּסֵּתֶר, וּמִקֵּץ עֶשְׂרִים יוֹם הָשְׁלַם הַהֵיכָל.
מוֹת דַּימוֹפוֹאוֹן וּבְיוֹם הָשְׁלֵם הַהֵיכָל, מֵת הַיֶּלֶד דֵּימוֹפוֹאוֹן.
כִּי בִקְשׁוּ לוֹ אוֹמֶנֶת חֲדָשָׁה מִנְּשֵׁי-הָאָרֶץ.

------------------
 הַמְּרֻבּוֹת שֶׁבִּרְשׁוּתוֹ אֶלָּא חֲמִשִּׁים בִּלְבַד לִשְׁלשׁ סְעֻדּוֹת-הַשַּׁבָּת…

------------------
מִדֵּי-אָבִיב, עֲצֵי-הַתַּפּוּחַ, כַּפִּרְאִיִּים כַּתַּרְבּוּתִיִּים, פּוֹרְצִים בְּלִבְלוּב, וְנִצָּנֵיהֶם הַלְּבָנִים וְהַוְּרֻדִּים מְפָאֲרִים שְׁטָחִים עֲצוּמִים, מְמַלְאִים הָאֲוִיר תִּפְרַחַת עֲדִינָה, הַנּוֹחֶתֶת דְּמוּת-שֶׁלֶג אָרְצָה, וְרֵיחָהּ מִתְפַּשֵּׁט לְמֵרָחוֹק. וְנִשְׁמַת יוֹנִי זֶרַע-תַּפּוּחַ מְרַחֶפֶת בְּרֵיחַ-הַלִּבְלוּב הַמָּתוֹק.
------------------
לֹא סִילוֹנֵי-מָטָר וְלֹא בְּקִיעַת לֹבֶן רִאשׁוֹן בַּמִּזְרָח הִצְלִיחוּ לִמְחוֹק קְבוּצַת-כּוֹכָבִים אַחַת, אֲשֶׁר הִתְעַקְּשָׁה לַעֲמוֹד יָמָּה-דָּרוֹמָה גַּם לְאַחַר שֶׁנִּבְלְעוּ כָּל אַחְיוֹתֶיהָ מִסָּבִיב – הִיא הַקְּבוּצָה אֲשֶׁר בָּהּ הָעַיִן הָאֲדֻמָּה. לְבַסּוֹף נִתְכַּרְכְּמוּ שׁוּלֵי-עָבִים תַּחְתּוֹנִיִּים, וְכוֹכָבִים אֵין עוֹד.
הַיְּרִידָה בְּ“עֶגְלַת-כֹּחַ”

------------------
אֲבָל עֲדַיִן אָנֹכִי הֶחָתוּל הַמִּתְהַלֵּךְ לְבַדּי, וְכָל הַמְּקוֹמוֹת שָׁוִים בְּעֵינָי.
כָּעֲסָה הָאִשָּׁה כַּעַס גָּדוֹל בִּמְאֹד-מְאֹד, וְהִיא סָתְרָה אֶת שַׁעֲרוֹתֶיה, וְהוֹסִיפָה עֵצִים עַל הָאֵש, וְהוֹצִיאָה אֶת עֶצֶם-הַכָּתֵף הָרְחָבָה, עֶצֶם-הַכֶּבֶש, וְהִתְחִילָה עוֹשָׂה כִּשׁוּף אֲשֶׁר יִמְנַע אוֹתָהּ מֵאֱמוֹר דָּבָר שְׁלִישִׁי בְּשֶׁבַח הֶחָתוּל.

------------------
וְזֶה מִשְׁפַּט הַדְּבִיר: עַל דֶּלְפֵּק תְּלַת-רֶגֶל יָשְׁבָה בְּתוּלָה נְבִיאָה, הַנִּקְרֵאת פִּיתוֹ, וּבְקַרְקַע-הַדְּבִיר פִּרְצָה מַעֲמִיקָה, בַּעֲדָהּ יַעֲלוּ אֵדִים מְשַׁכְּרִים מִלֵּב-הָאֲדָמָה.

------------------
אָמַר לָהּ הַקּוֹסֵם: “צָדְקָה טַעֲנָתֵךְ. אֲבָל, בִּתִּי, גַּם אֲנִי בוֹדֵד. לִמְדִי מוּסָר מִמֶּנִי. אַף לִי אֵין בַּת-זוּג, כִּי הַחָכְמָה אֲשֶׁר אֲנִי מִשְׁתַּעֲשֵׁעַ אִתָּהּ, גַּם הִיא רַק מַעֲשֶׂה-אֶצְבְּעוֹתַי הִיא, כְּמוֹ הַהֵיכָל הַזֶּה וְהַצִּפֳּרִים הָאֵלֶּה. אָכֵן, אֲפִילוּ אַתְּ יוֹשֶׁבֶת בְּתַחְתִּית-הַמַּדְרֵגָה, גְּדוֹלָה מַעֲלָתֵךְ מִכָּל הַצִּפֳּרִים שֶׁבִּמְרוֹמֵי-הַהֵיכָל. לִקְטַנִּים וּנְמוּכִים נִתָּן שֶׁיִּמְצְאוּ אֶת הַדָּבָר שֶׁהֵם חֲפֵצִים בּוֹ. 
------------------
אָמַר לִי: “שְׁנֵי דְבָרִים אֵין אִישׁ יָכוֹל לִגְזוֹל מִמֶּנִּי: מַה שֶׁאֲנִי מְקַבֵּל מֵאֲדָמָה זוֹ וּמַה שֶׁאֲנִי נוֹתֵן לָהּ”.
רָאָה תְמִיהָה בְּפָנַי, כְּלוֹמַר: מָה אַתָּה מְקַבֵּל? וּמָהוּ הַדָּבָר שֶׁאַתָּה נוֹתֵן אוֹתוֹ הוּא נִשְׁאָר לְךָ? – הִסְבִּיר לִי: “אֲדָמָה זוֹ לֹא סְתָם אֲדָמָה הִיא. סְפוֹגָה הִיא תוֹלָדוֹת וַחֲוָיוֹת. אֶפְשָׁר יְשַׁעְיָה טִיֵּל בָּזֶה, וְלֹא הִנִּיחַ כַּאן מֵחֲזוֹנוֹ? אֶפְשָׁר שׁוּלַמִּית רָעֲתָה בָזֶה, וְלֹא הִנִּיחָה כַּאן קִטְעֵי שִׁיר הַשִּׁירִים?”

------------------
מָה אַתָּה רוֹאֶה בְיָדִי?"
"מַקֵּל אֲנִי רוֹאֶה", אָמַר דִּיאוֹנִיסוֹס.
מַקֵּל בֶּן-כַּלְבָּה "מַקֵּל בֶּן-כַּלְבָּה הוּא, וְהוּא יִהְיֶה לְנֵצֶר עוֹשֶׂה פְּרִי-הִלּוּלִים, לְשַׁרְבִיט-מְלוּכָה בְּיָדְךָ, וּלְמֶרְכָּבָה אֲשֶׁר תַּסִּיעֲךָ אֶל מְרוֹמֵי-אוֹלִימְפּוֹס.
לִפְנֵי שָׁנָה וְיֶרַח וְשָׁבוּע הִתְאָרַחְתִּי אֵצֶל אֶחָד מִידִידַי, אוֹרִיסְתֵּיאוֹס מֶלֶךְ אֵיטוֹלְיָה.
יָלְדָה כַּלְבָּה שֶׁלּוֹ חֲמִשָּׁה גוּרִים וּמַקֵּל-עֵץ אֶחָד.


------------------
רָצָה אוֹרִיסְתֵּיאוֹס לְהַשְׁלִיךְ אֶת הַמַּקֵּל אֶל מְדוּרַת-אֵשׁ, בְּאָמְרוֹ: 'לָמָּה לִי עֵץ יָבֵשׁ זֶה?' בִּקַּשְׁתִּיו: 'אָנָּא, תְּנֵהוּ לִי.
אוּלַי בִּרְבוֹת הַיָּמִים יִמָּצֵא חֵפֶץ בּוֹ'.
וְעַתָּה, יַקִּירִי, קַח אֶת הַמַּקֵּל הַזֶּה, קְבוֹר אוֹתוֹ הָכֵן בָּאֲדָמָה, בְּלַיִל בָּהִיר, אֵין לְבָנָה, וַעֲרוֹם גַּבְשׁוּשׁ-עָפָר דַּק מִסָּבִיב לְרֹאשׁוֹ.

------------------
אֲשֶׁר יִשֱׁתֶּה מִמֵּי עֵין-הַסּוּס, יַהַלְמֵהוּ שִׁכָּרוֹן מֵאַגָּדוֹת-קְדוּמִים, וּמַנְגִּינוֹת מִנְּעוּרֵי-אֶרֶץ מַתְחִילוֹת מְפַכּוֹת בְּנִשְׁמָתוֹ.
אֲנִי, הַכּוֹתֵב זֹאת, לֹא זָכִיתֵי לְשְׁתּוֹת מִמְּקוֹר הַמַּיִם הַבְּרוּכִים הָהֵם.
אֲבָל טִפּוֹת מְעַטּוֹת מִמּנּוּ נִתְּזוּ עָלַי מִמִּזְמוֹרִים וְחֱזְיוֹנוֹת אֲשֶׁר לִמְשׁוֹרְרִים, וּמוֹצֵא אֲנִי בְּנַפְשִׁי עֹז לִלְקֹט בִּשְׂדֵה-הַדִּמְיוֹנוֹת אֲשֶׁר לְיָוָן הָעַתִּיקָה וְלֶאֱרוֹת מִשָׁם סִפּוּרִים-מִסְפָּר לְיַלְדֵי-הָעִבְרִים.


------------------
הַדִּיסְקוּס הָיָה טַבְלַת-שַׁיִשׁ עֲגֻלָּה, וְהָאֵל וְהַנַּעַר חֲלִיפוֹת הִשְׁלִיכוּהוּ עַל פְּנֵי חֶלְקַת-אֲדָמָה, עֲקֻדָּה בְּקַוִּים-קַוִּים שֶׁל כְּחוֹל, לְסַמֵּן אֶת מֶרְחַק מְקוֹם-נְפוֹל הַדִּיסְקוּס בְּהִזָּרְקוֹ.
וַיְהִי בְּהַשְׁלִיךְ אַפּוֹלוֹן בְּתוֹרוֹ אֶת דִּיסְקוּס-הַשַּׁיִּשׁ, וַיִּקֶר מִקְרֵהוּ שֶׁל זֶפִירוֹס, רוּחַ-מַעֲרָב, לַעֲבוֹר שָׁם, וּמַשַּׁב-כְּנָפָיו הָדַף הַצִּדָּה אֶת הַדִּיסְקוּס הָעָף.
וַיַּךְ הַדִּיסְקוּס בְּקָדְקֹד-הַנַּעַר וַיְרוֹצְצֵהוּ; וְדַם-הַנַּעַר נִגַּר אָרְצָה.

------------------
הִפְשִׁיט עוֹרוֹתֵיהֶן וְהִנִּיחָם עַל סֶלַע לְהִתְיַבֵּשׁ, וְאֶת הַבָּשָׂר בָּתַר לִשְׁנֵים-עָשָׂר נְתָחִים, לְמִסְפַּר אֵלֵי-אוֹלִימְפּוֹס, וּבִכְלָלָם נֵתַח לְעַצְמוֹ, לְהֶרְמֶס – וְצָלֹה בָּשָׂר וְחֵלֶב עַל הָאֵשׁ.
עָלָה רֵיחַ הַנִּיחוֹח שֶׁל הַקָּרְבָּנוֹת אֶל אַף הֶרְמֶס, וְהוּא מְאֹד-מְאֹד הִתְאַוָּה לִטְעוֹם מִן הַצָּלִי, אֲבָל הִתְאַפֵּק, בְּאָמְרוֹ אֶל נַפְשׁוֹ: "לֹא מִשְׁפַּט-אֵלִים הוּא לִזְלוֹל מִן הַבָּשָׂר הַמָּקְרָב לָהֶם.

------------------
מַאֲבָק נֶגֶד שִׁנּוּי הַשֵּׁם
וְדִין הַשֵּׁם כְּדִין הַהִתְיַשְּׁבוּת.
כְּשֶׁהִכְרִיז נְצִיג-הַמּוֹסָדוֹת כִּי לֹא עוֹד יִקָּרֵא שֵׁם הַמָּקוֹם שַׁדְמוֹת-שֵׁיזָף, כִּי שֶׁלַח יִהְיֶה שְׁמוֹ – נִצְטַחֲקוּ הַבָּנִים וְהַבָּנוֹת.
הֵם יָדְעוּ כִּי מֵאֲחוֹרֵי הַקְּלָעִים נֶאֶבְקוּ נֶגֶד שִׁנּוּי-הַשֵּׁם, וְלֹא נִרְצְתָה עֲצוּמָתָם.

------------------
אַךְ דֵּימֶטֶר, בְּזָכְרָהּ אֶת יַלְדָּתָהּ קוֹרֵי אֲשֶׁר אָבְדָה לָהּ, מֵאֲנָה שְׁתוֹת מִן הַיָּיִן.
וַתָּכֶן לָהּ בּוֹבּוֹ מִשְׁרַת-שְׂעוֹרִים מְתֻבֶּלֶת בְּמֶנְתָּה.
וַתֵּשְׁתְּ דֵּימֶטֶר מִן הַמִּשְׁרָה.
בְּנֵי הַמֶּלֶךְ קֶלֶאוֹס 
וּלְבֶן-הַזְּקוּנִים דֵּימוֹפוֹאוֹן אַרְבָּעָה אַחִים גְּדוֹלִים, טְרִיפְּטוֹלֶמוֹס, אֶבְמוֹפּוֹלוֹס, אֵיבּוּלֵיאוֹס וְאַבַּס.

------------------
אַף נָזְפוּ בִּי שֶׁלֹּא הוֹדַעְתִּי לָהֶם מִיָּד עַל הַכֶּלֶב הַחוֹלֶה.
יָצְאוּ הַשּׁוֹטְרִים אֶל הֶחָצֵר – עֲנָקִיִּים, גְּבוֹהִים, לְבוּשֵׁי-שְׂרָד.
יָדַעְתִּי בְּאוֹתוֹ רֶגַע כִּי מַלְאָכִים הֵם.
מַאי מַשְׁמַע מַלְאָכִים? אֵין לָהֶם אֱנוֹשִׁיּוּת, אֵין לָהֶם עַצְמִיּוּת, לֹא חֶמְלָה, לֹא מַחֲשָׁבָה, רַק עוֹשֵׂי שְׁלִיחוּת הֵם, מְקַיְּמֵי-גְזֵרָה בְּקַפְּדָנוּת, בִּשְׁלֵמוּת.
עַד שֶׁקָּרָאתִי אוֹתָם, הָיָה הַכֶּלֶב בִּרְשׁוּתִי.

------------------
וַיְהִי אַחַר הַדְּבָרִים הָאֵלֶּה, וַיִפְגַע בְּעוֹף-קוֹלוֹקוֹלוֹ הַיּוֹשֵׁב בְּתוֹךְ סְנֶה קָטָן שֶׁל מַה-בְּכַךְ, וַיֹאמֶר לוֹ: “אָבִי הִלְקָנִי וְאִמִּי הִלְקַתְנִי, וּמִכָּל דּוֹדַי וְדּוֹדוֹתַי סָפַגְתִּי מַלְקוֹת בְּשֶׁל סַקְרָנוּתִי הָרַבָּה בִּמְאֹד מְאֹד. אֲבָל עֲדַיִן רְצוֹנִי לָדַעַת, מַה יֹאכַל הַתַּנִין לִסְעֻדַּת-צָהֳרַיִם שֶׁלוֹ.”

------------------
אַף הֻצַּג מַעַרְכוֹן אֲשֶׁר כּוֹתְבָיו וּמְבַצְּעָיו יָפֶה-יָפֶה כִּוְּנוּ לַשָּׁעָה וְלַמָּקוֹם: מַעֲשֶׂה בִּלְקֻטַּת צְעִירִים (כְּמוֹ אֵלֶּה הַמְּשַׂחֲקִים), שֶׁהוּטְלוּ אֶל בֵּין-גְּבָעוֹת אֵי-שֶׁהוּא בְּלֵב הַיְּשִׁימוֹן, וְאֵין שָׁם כְּלוּם חוּץ מֵאָבָק פּוֹרֵחַ (כְּמוֹ עַנְנֵי-הַחוֹלוֹת הַלָּלוּ אֲשֶׁר לֹא חָדְלוּ לִרְחוֹף עַל פָּנֵינוּ אַף רֶגַע בְּמֶשֶׁךְ כָּל הַטֶּקֶס הַזֶּה).

------------------
– וְעַתָּה, נֵלְכָה וְנִרְאֶה אִם אֶפְשָׁר לָנוּ לַעֲשׂוֹת נְקָמָה בְּאַחַת-שְׁתַּיִם-שָׁלֹשׁ.
הָלְכוּ לָהֶם, וְחָיוּ בְּאֹשֶׁר וּבְנֹעַם מֵאָז וְעַד הַיּוֹם הַזֶּה, חֲבִיבַי וַאֲהוּבַי.
וְזֶה הַסּוֹף.

------------------
 חַמְדָנוּת, פַּאוּ-אַמָּה.
אֲזַי הִרְהֵר פַּאוּ-אַמָּה רְגָעִים מִסְפָּר וְאָמַר:
– בָּחַרְתִּי בְּחִירָתִי. אֲקַבֵּל אֶת כָּל הַמַּתָּנוֹת.

------------------
אֲנִי אוֹחֵז בָּרְצוּעָה שֶׁלְּמַעְלָה, וּמִתְנַדְנֵד יַחַד עִם כָּל גּוּשׁ הָאָדָם, צַלְעוֹתַי מִתְבַּקְּעוֹת מִן הַלַּחַץ, מַחְנִיקֵנִי רֵיחַ שׁוּם, בְּשַׂר-חֲזִיר, שֵׁכָר, טַבַּק וְזֵעַת-בְּשָׂרִים, וְהַקָּרוֹן הָרָץ הוֹמֶה וּמְזַמְזֵם לִי מִתּוֹךְ שִׁקְשׁוּקוֹ:
הוֹ סְנוּנִית, סְנוּנִית, הֶעָפָה עָפָה דָרוֹמָה,
עוּפִי אֵלֶיהָ, צִנְחִי אֶל זִיזֵי-חַלּוֹנָהּ הַמָּזְהָבִים,
וְסַפְּרִי, סַפְּרִי לָהּ אֵת אֲשֶׁר אַגִּיד לָךְ.
כִּי בָהִיר, בּוֹעֵר וְקַל-דַּעַת הוּא הַדָּרוֹם,

------------------
וַיֹּאמֶר הַמֶּלֶךְ אֶל דִּיאוֹנִיסוֹס:"בְּחַסְדְּךָ, מַגַּע-זָהָב תֵּן לִי, אֲשֶׁר כָּל אֲשֶׁר אֶגַּע בּוֹ יֵהָפֵךְ לְזָהָב".
וַיֹּאמֶר דִּיאוֹנִיסוֹס: "נִרְצְתָה בַּקָּשָׁתְךָ, וּבְקוֹרוֹת-בֵּיתְךָ תַּתְחִיל".
וְהָאֵל נֶעְלַם.
בִּרְכַּת מַגַּע-הַזָּהָב 
וּמִידַס בָּא הַבַּיְתָה, וַיִּגַּע בְּקוֹרוֹת-בֵּיתוֹ, אֲשֶׁר אַלּוֹן הָיוּ, וְהִנֵּה הֵן זָהָב! וּבְרִצְפַת-הַשַּׁיִשׁ אֲשֶׁר בְּבֵיתוֹ נָגַע, וַתְּהִי גַם הִיא לְזָהָב; וְכֹל אֲשֶׁר נִשְׁלְחָה יַד-מִידַס לָגַעַת בּוֹ, הָיָה לְזָהָב.

------------------
וּמַרְסִיאַס, אֲשֶׁר לִבּוֹ רָחַב-רָהַב מִשּׂבַע-שְׁבָחִים, הִסְכִּים לְהִתְחָרוֹת עִם הָאֵל.
וַיַּעֲמִידוּ אֶת טְמוֹלוֹס, אֵל-נָהָר, לְשׁוֹפֵט בֵּינֵיהֶם.
עֹנֶשׁ מַרְסִיאַס 
מַרְסִיאַס נָשַׁף עַל פִּי חֲלִיל קַרְנֵי-הַצְּבִי, וְאַפּוֹלוֹן פָּרַט עַל פִּי נֵבֶל עָשׂוֹר, וּשְׁנֵיהֶם הִפְלִיאוּ נַגֵּן עַד-מְאֹד.
מַנְגִּינוֹת הַרְבֵּה נִגְּנוּ, פַּעַם הָאִישׁ וּפַעַם הָאֵל, וְלֹא יָכֹל טְמוֹלוֹס לְהַכְרִיעַ בֵּינֵיהֶם.
וּכְבָר הֶאֱרִיכוּ צִלְלֵי הָעֵצִים לִקְרַאת עֶרֶב, כִּי בְיַעַר עָמָדוּ.

------------------
הֶרְמֶס בֶּן זֶאוּס וּמַיָּה, אִם רָצִיתָ לִהְיוֹת שׁוֹכֵן-אוֹלִימְפּוֹס, כְּבֹש תַּאֲוָתְךָ הַפַּעַם, וְהִסְתַּפֵּק בְּרֵיחַ וְעָשָׁן".
אַחֲרֵי-כֵן פִּזֵּר הֶרְמֶס אֶת הָאֵשׁ, וְהוֹלִיךְ אֶת יֶתֶר-הַפָּרוֹת, כְּשֶׁפַּרְסוֹתֵיהֶן אֲחוֹרַנִּית, אֶל מְעָרָה שֶׁלְּיַד נְהַר-אַלְפֵיאוֹס, וַיִּכְלָאֵן שָׁם.
וְאֶת סַנְדָּלָיו קְלוּעֵי הָעֲנָפִים הִשְׁלִיךְ אֶל הַנָּהָר.
וַיֵּלֶךְ הַבַּיְתָה אֶל מְעָרַת אִמּוֹ בְּהַר-קִילֶנֵי.

------------------
וּבְעוֹד אֲרַכְנֵי עוֹשָה בִּירִיעָתָהּ, פִּזְזוּ יְדֵי אַתֵּינֵי הָאֵלָה לְעֻמָּתָהּ, וַתַּעַשׂ אַף הִיא בִּמְלֶאכֶת אֲרִיגָה.
מִצֶּמֶר וּמִפִּשְׁתָּן חִבְּרָה טַפִּיט גָּדוֹל, רָאוּי לְקַשֵּׁט קִיר בְּאֶחָד מֵאוּלַמֵּי אוֹלִמְיפּוֹס; וְנוֹשֵׂא הַטַּפִּיט – פֶּרֶק מִדִּבְרֵי יְמֵי-קֶדֶם אֲשֶׁר הָאֵלָה עַצְמָהּ מְעֹרֶבֶת בּוֹ.
שְׁנַיִם אוֹחֲזִין בְּעִיר
פּוֹסֵידוֹן מֵבִיא סוּס, וְאַתֵּינֵי שְׁתִיל-זַיִת
שְׁלַל-צְבָעִים לַאֲרַכְנֵי 

------------------
כְּמוֹ אוֹר-הָכּוֹכָב, כְּמוֹ צִלְצוּל הַפַּעֲמוֹן, מִתְפַּשְׁטִים הֵם בַּחֲלַל הָעוֹלָם.
וְאִם יֶלֶד יָפֶה הוּא, הָעוֹלָם חָס עָלָיו וּמְקַבֵּץ אוֹתוֹ מִכָּל פִּזּוּרָיו אֶל מָקוֹם אֶחָד וְשָׁעָה אַחַת, וְאוֹתוֹ יֶלֶד נוֹלָד מֵחָדָשׁ.
כַּזֹּאת יִקְרֶה גַם בְּמֹחִי לִפְעָמִים.
אֲנִי מַתְחִיל לִכְתֹּב סִפּוּר, וּמִשּׁוּם אֵיזֶה טַעַם אֵינֶנִּי מַסְפִּיק לִגְמוֹר אוֹתוֹ.
הֲרֵי סִפּוּר זֶה הוּא כְּמוֹ יֶלֶד אֲשֶׁר הִתְחִיל לִחְיוֹת, וְלֹא הִסְפִּיק לִגְמוֹר אֶת כָּל פִּרְקֵי חַיָּיו.

------------------
כִּי צִנּוֹרוֹת וַחֲלוּלִים מְצוּיִּים בְּכָל כָּתְלֵי הָאֶקְדָּח, הַבְּדֹלַח, הָאֹדֶם, הַחַשְׁמַל וְהַבָּרֶקֶת. וְהָיָה כִי יֵעָלֵם הַקּוֹסֵם מֵעֵינֵי הַצִּפֳּרִים, תִּתְעַטֵּפְנָה עֵרָגוֹן וּכְלוֹת-הַנֶּפֶשׁ, וְתַתְחֵלְנָה כֻּלָּן לְזַמֵּר וּלְצַפְצֵף זֶמֶר-גַּעְגּוּעִים אֶל מְאוֹר פְּנֵי הַקּוֹסֵם הַנּוֹתֵן לָהֶן חִיּוּת וְקִיּוּם. יִשְׁמַע הַקּוֹסֵם זִמְרָתָן, וְיֵרֵד אֲלֵיהֶן וִיטַיֵּל בֵּינֵיהֶן וְיִתֵּן לָהֶן מִנֹּגַהּ-עֵינָיו וּקְרִינַת-פָּנָיו כֹּחַ-חַיִּים לִחְיוֹת. 
------------------
זֶאוּס מְאַשֵּׁר אֶת הָאָדָם, וְחוֹשֵׁשׁ מִפָּנָיו צָפָה זֶאוּס מִמְּרוֹמֵי-אוֹלִימְפּוֹס, רָאָה אֶת הָאָדָם, פֹּעַל-פְּרוֹמֶתֵּיאוֹס וַיְאַשְּׁרֵהוּ.
וְכֵן אָמַר זֶאוּס אֶל נַפְשׁוֹ: "זֶה בֶּן-הַתְּמוּתָה, אֲשֶׁר הוּא כְצֵל קָטָן וְחַלָּשׁ וְחוֹלֵף לָאֵלִים הַכַּבִּירִים, יָפֶה יִהְיֶה כֹחוֹ לְהַעֲרִיץ אֶת הָאֵלִים וּלְהַרְבּוֹת לָהֶם קָרְבָּנוֹת.
אֲבָל אִם יֶחֱזַק וְיוֹסִיף חָכְמָה, עֲצוּרָה בוֹ סַכָּנָה לָאֵלִים.

------------------
"מַה-תִּתֶּן לִי בַּעֲדוֹ?" שָׁאַל הֶרְמֶס.
"אֶתֵּן לְךָ אֶת אַרְבָּעִים וּשְׁמוֹנֶה הַפָּרוֹת הָאֵלֶּה".
"עֵדֶר-פָּרוֹת קָטָן אַךְ מְחִיר-מְעַט הוּא בְּעַד כְּלִי-הַיְּקָר הַזֶּה, אֲשֶׁר לִירָה שְׁמוֹ".
"אֶתֵּן לְךָ גַּם אֶת מַקֵּל-הַרוֹעִים אֲשֶׁר לִי, שְׁכֻּלּוֹ זָהָב.
אֲבָל הִשָּׁבַע לִי כִּי לֹא תִגְנוֹב מִמֶּנִי בַּחֲזָרָה אֶת הַלִּירָה שֶׁאַתָּה מוֹכֵר לִי".
וַיִּשָּׁבַע לוֹ הֶרְמֶס.

------------------
וְלֹא יָדַע הַנַּעַר, וְלֹא יָדְעוּ הֲמוֹנֵי שׁוֹמְעָיו, וְגַם הַכִּנּוֹר לֹא יָדַע (כִּי הוּא אַךְ נַגֵּן יְנַגֵּן וְלֹא יְבַקֵּשׁ חֶשְׁבּוֹנוֹת), כִּי עֲצוּרָה בְּזֶה הַכִּנּוֹר נִשְׁמַת אֵם שַׁכּוּלָה; וְכָל זִמְרָתָהּ הַחֲנוּקָה, וְעֹצֶם-אַהֲבָתָהּ, וְאָשְׁרָהּ הַשָּׁדוּד, נוֹבְעִים עַתָּה מִן הַנִּימִים בְּגַעַת בָּהֶם אֶצְבְּעוֹת יַלְדָּהּ הַטּוֹב וְהַנֶּחְמָד אֲשֶׁר נִקְטַף מִמֶּנָּה בְּלֹא-עֵת, וְהִנֵּה נוֹלַד וְנִצְבַּר מֵחָדָשׁ, מֵעָפָר, מַיִם, אֲוִיר וְאוֹר-שֶׁמֶשׁ.
------------------
זַכַּאי הַקִּבּוּץ, הַמִּתְנַחֵל בְּמָקוֹם בְּרֵאשִׁיתִי, לְשֵׁם בְּרֵאשִׁיתִי, וְאֵין נָאֶה לוֹ מִן הַנִּיב הַתְּנָ“כִי הַקָּדוּם “אֲדָמִי”, תֹּאַר-שֵׁם גָּזוּר מִן “אָדָם”, אַךְ לְמַעַן תֵּת כָּבוֹד לַגִּלְגּוּל הָעַרְבִי שֶׁל שֵׁם זֶה, אוּלַי יֵשׁ לְהוֹסִיף לוֹ תָ”ו בְּסוֹפוֹ, שֶׁיִּקָּרֵא “אֲדָמִית”, מֵעֵין תֹּאַר-פֹּעַל הַמִּתְפָּרֵשׁ: בְּדֶרֶךְ הָאָדָם אֶל רוּמִים וּרְקִיעִים בַּטֶּבַע, אֶל נְתִיבוֹת יוֹתֵר נִשְׂגָּבוֹת בִּסְפִירוֹת בִּינָה וְתִפְאֶרֶת.
שִׁלּוּב-כְּתֵפַיִם

------------------
שְׁנֵי נִמּוּקִים נָתְנוּ הַמּוֹסָדוֹת לְשִׁנּוּי-הַשֵּׁם; וּלְשֵׂכֶל אִישׁ מִן הַחוּץ, שְׁנֵיהֶם נִרְאִים קְלוּשִׁים לְמַדַּי: א) אֵין לַשֵּׁם שַׁדְמוֹת שֵׁיזָף שֹׁרֶשׁ בְּמָסֹרֶת קְדוּמָה: ב) הַשֵּׁם שֶׁלַח מִשְתַּלֵּב יָפֶה עִם עוֹד שֵׁמוֹת שֶׁל נְקֻדּוֹת-הֵאָחֲזוּת בְּשִׁמְמוֹת-הַנֶּגֶב.

------------------
וּכְהַגִּיעָהּ אֶל אוֹר-הַיּוֹם, הוֹדְתָה לָאֵלִים חַסְדָּם, אֲשֶׁר נָתְנוּ לָהּ לַעֲלוֹת חַיִּים מִמַּמְלֶכֶת-הַמֵּתִים, וַתֵּשֶׁב לָנוּחַ בִּשְׂדֵה פְּרָגִים וּמַרְגָּנִיּוֹת, מְשֻׁבָּצִים בְּמִסְגְּרוֹת-יֶרֶק, בְּטֶרֶם תָּשׁוּב אֶל הֵיכַל-אַפְרוֹדִיטֵי, כִּי עוֹד דֶּרֶךְ רְחוֹקָה לְפָנֶיה.
וּכְשִׁבְתָּהּ הִרְהֲרָה: "הֵן אַךְ מְעַט מִמִּשְׁחַת-הַסְּגֻלָּה נָחוּץ לְאַפְרוֹדִיטֵי, וּפֹה בַּקֻּפְסָה יֵש הַרְבֵּה.

------------------
וַיְהִי אַחַד-סִפּוּרָיו: "פַּעַם, בִּהְיוֹת אָחִי אֵיבּוּלֵיאוֹס בָּאָחוּ עִם חֲזִירָיו לְעֵת-בֹּקֶר, וַתִּבָּקַע פִּתְאֹם הָאֲדָמָה בְּקִיעָה רַבָּה – עָרוּץ אֲשֶׁר סִדֵּק אֶת כָּל שְׂדֵה-הַמִּרְעֶה, וְנִמְשַׁךְ אֶל תּוֹךְ גֵּיא-הֶהָרִים מֵעֵבֶר לוֹ.
וְעֵדֶר אֶחָד מֵעֶדְרֵי-הַחֲזִירִים נִבְלַע בִּקְצֵה-הֶעָרוּץ; וּפִי הָאֲדָמָה אֲשֶׁר בְּרַעַשׁ נִפְתַּח, נִסְגַּר בִּדְמָמָה, וְהָאָחוּ דוֹשֵׁא כְּבַתְּחִלָּה.

------------------
וּבַבֹּקֶר הַבָּא נָתְנָה אַפְרוֹדִיטֵי בְּיַד פְּסִיכֵי קֻפְסָה, וַתֹּאמֶר לָהּ: "רְדִי אֶל שְׁאוֹל-תַּחְתִּיּוֹת, אֶל אַרְמוֹן-הָדֶס, וּבַקְּשִׁי מֵאֵת אֵשֶׁת שַׁלִּיט-טַרְטָרוֹס, פֶּרְסֶפוֹנֵי הַמַּלְכָּה, כִּי תְמַלֵּא אֶת קֻפְסָתִי זֹאת מִן הַמִּשְׁחָה אֲשֶׁר בָּהּ הִיא מְשַׁמֶּרֶת יָפְיָהּ לָנֶצַח.
בִּשְׁמִי תְּבַקְשִׁי אֶת הַדָּבָר; וְתַגִּידִי לָהּ כִּי אַךְ מְעַט מִן הַמִּשְׁחָה תַּסְפִּיק לִי.

------------------
שָׁם יָשַׁנְתִּי, וְרִחַפְתִּי בַּחֲלוֹמוֹת, וּבֵין חֲלוֹם לַחֲלוֹם שְׁטָחִים עֲמֻקִּים, מְתוּקִים עַד לְמָוֶת.
וְהִנֵּה אֲנִי בְּאִי רָחוֹק, הַשֶּׁמֶשׁ שָׁטוּחַ גּוֹוֵעַ עַל הַיָּם, וּפְרָאִים מְקַשְׁקְשִׁים בְּצִלְצְלֵי-נְחשֶׁת לְעוֹרֵר הַשֶּׁמֶשׁ שֶׁלֹּא יָמוּת וְלֹא יַזְנִיחֵם.

------------------
יָשַׁב כָּךְ הַרְבֵּה שָׁעוֹת, נֶהֱנֶה מִפָּנָיו הַחֲמוּדִים, וּקְוֻצּוֹתָיו-זָהָב, וְצַוָּארוֹ הַנָּאֶה. וְהַצֹּאן נִתְפַּזְּרוּ וְאָבָדוּ. כָּעַס עָלָיו הֶלְיוֹס. קִלְּלוֹ שֶׁיִּהְיֶה יוֹשֵׁב כָּךְ לְעוֹלָם. נֶהְפַּךְ הָרוֹעֶה לְפֶרַח-הַנַּרְקִיס הַכָּפוּף עַל אַגְמֵי-מַיִם עַד הַיּוֹם הַזֶּה. וְאַתְּ, בְּהִדַּבְּקוּתֵךְ בְּזִמְרַת-עַצְמֵךְ, גַּם אַתְּ רַק נַרְקִיסָאִית אַתְּ”.

------------------
וַתָּכֶן מַיָּה לִבְנָהּ צִקְלוֹן מִכָּל טוּב אֲשֶׁר יֵאָכֵל, וְגַם חֲלִיפַת-מֶשִׁי רְקוּמָה שָׂמָה בַּצִּקְלוֹן, לָתֵת לְהֶרְמֶס חֵן בְּהוֹפִיעוֹ לִפְנֵי הַשַּׁלִּיט-בָּאֵלִים.
וְהֶרְמֶס בְּיָד זְרִיזָה, מִבְּלִי אֲשֶׁר יִרְאֶה אַפּוֹלוֹן, הִגְנִיב לְתוֹךְ הַצִּקְלוֹן אֶת הַלִּירָה, זֶה כְּלִי-הַזֶּמֶר אֲשֶׁר עָשָׂה.
אַפּוֹלוֹן וְהֶרְמֶס מְבִיאִים אֶת מְרִיבָתָם לִפְנֵי זֶאוּס וַיָּבוֹאוּ שְׁנֵי הָאֵלִים, הַגָּדוֹל וְהַצָּעִיר לִפְנֵי זֶאוּס אֲבִיהֶם.

------------------
– אֵינֶנִּי מְפַחֵד – אָמַר פַּאוּ-אַמָּה, וְהוּא עָלָה אֶל רוּם-הַיָּם לְאוֹר הַלְּבָנָה. לֹא הָיָה שׁוּם יְצוּר בָּעוֹלָם שֶׁגָּדְלוֹ כְּגֹדֶל פַּאוּ-אַמָּה – מִפְּנֵי שֶׁהָיָה מֶלֶךְ-סַרְטָן לְכָל הַסַּרְטָנִים. לֹא סַרְטָן פָּשׁוּט, כִּי-אִם סַרְטָן מֶלֶךְ. צַד אֶחָד שֶׁל קְלִפָּתוֹ הַגְּדוֹלָה נָגַע בְּחוֹף-הַיָּם לְיַד סַרַוָק; וְצִדּוֹ הַשֵּׁנִי נָגַע בְּחוֹף-הַיָּם אֵצֶל פַהַנְג; וְהוּא הָיָה גָבוֹהַּ מֵעֲשָׁנָם שֶׁל שְׁלֹשָׁה הָרֵי-גָעַשׁ! 
------------------
קֹדֶם נִגֵּן הֶרְמֶס אֶת צִפְצוּפֵי פְּרוֹקְנֵי הַסְּנוּנִית, אֶת זְמִירוֹת פִילוֹמֶלָה הַזְּמִירָה, וְטֵירֵיאוֹס הַדּוּכִיפַת; כִּי פְּרוֹקְנֵי וּפִילוֹמֶלָה שְׁתֵּי אֲחָיוֹת הָיוּ; וְטֵירֵיאוֹס בַּעַל פְּרוֹקְנֵי עָקַר אֶת לְשׁוֹן-אִשְׁתּוֹ, וְאֶת אִשְׁתּוֹ כָּלָא בֵּין הַשְּׁפָחוֹת.
וַיֹּאמֶר לָשֵׂאת אֶת פִילוֹמֶלָה אֲחוֹתָהּ לְאִשָּׁה תַּחְתֶּיהָ.
בְּהַגִּידוֹ לְפִילוֹמֶלָה: "מֵתָה אֲחוֹתֵךְ".

------------------
"לֹא גַּם אַתְּ אֵינֵךְ מִתְפַּלֶּלֶת. וְאוּלָם, אַתְּ לֹא לְקָהָל מְכַוֶּנֶת דַּעְתֵּךְ. אַתְּ נְתוּנָה כֻּלֵּךְ לַזִּמְרָה גּוּפָהּ: מִתְרַפֶּקֶת עַל כָּל סִלְסוּל, מַחֲלִיקָה עִם כָּל מַעֲלֶה וּמוֹרָד, רוֹטֶטֶת עִם כָּל רֶטֶט.
"שְׁתֵּי מַדְרֵגוֹת הֵן בָּאֳמָן. הָאַחַת: בַּקָשַׁת אִשּׁוּר וְחִבָּה מִן הַחוּץ; וְהַשְּׁנִיָּה, הַגְּבוֹהָה מִמֶּנָּהּ: בַּקָּשַׁת אִשּׁוּר וַהֲנָאָה מֵעַצְמוֹ, וְהַחוּץ חֲשִׁיבוּתוֹ מֻעֶטֶת. 
------------------
עַכְשָׁו אֵינָם אֶלָּא צִיּוּרִים, וּכְפִי שֶׁרָאִינוּ וְנוֹכַחְנוּ הַיּוֹם, אֵין הַצִּיּוּרִים מוּבָנִים וּבְרוּרִים כָּל עִקָּר.
אֲבָל יָבוֹא יוֹם, הוֹי יָלְדָּה בַּת-טֶגּוּמֵי, וַאֲנַחְנוּ נִכְתֹּב אוֹתִיּוֹת – כָּל מִינֵי אוֹתִיּוֹת עַל תְּנוּעוֹתֵיהֶן וְטַעֲמֵיהֶן, דְּגוּשׁוֹת, רְפוּיוֹת וְסוֹפִיּוֹת.
– לִכְשֶׁנֵּדַע קְרִיאָה בּוֹ בִזְמַן וּבָהּ בְּמִדָּה שֶׁנֵּדַע כְּתִיבָה, כִּי אָז נוּכַל לְהוֹדִיעַ אֶת כָּל חֶפְצֵנוּ בְּלִי שׁוּם טָעוּת.

------------------
כָּל זֹאת צִיְּרָה אֲרַכְנֵי כְּמוֹ חַי בְּתִשְׁלֹבוֹת חוּטִים מְגֻוָּנִים וְתַאֲרוּגוֹת תִּפְאָרֶת.
הָאֵלָה בִּמְלַאכְתָּהּ: סִפּוּר קִפָּרִיסוֹס וְהַצְּבִי – חֲצִי-הַמַּרְבַד הָאֶחָד 
וְהָאֵלָה, אַתֵּינֵי בַּת זֶאוּס, אַף הִיא בִּמְלַאכְתָּהּ.
וַתֶּאֱרוֹג וַתַּעַשׂ אַתֵּינֵי בְּצֶמֶר-עִזִּים וְצֶמֶר-כְּבָשִׂים אֶת סִפּוּר קִפָּרִיסוֹס.

------------------
וַיְזַמֵּן אַפּוֹלוֹ רִבְבוֹת-רִבּוֹא-רִבּוֹתַיִם דְּבוֹרִים, וַתִּהְיֶינָה בּוֹנוֹת מִדּוֹנַג-זָהָב, כִּבְנוֹתָן חַדְרֵי-דְבַשׁ בְּכַוָּרֶת.
וְהַדּוֹנַג קָרַשׁ, וַיְהִי לְהֵיכָל מוּצָק, מִתְנוֹצֵץ בַּשָּׁמֶשׁ.
טִהוּר אַפּוֹלוֹן 
וּמִפְּנֵי שֶׁפִּיתוֹן פֶּתֶן-קֹדֶש הָיָה, שׂוּמָה הָיְתָה עַל אַפּוֹלוֹן לְהִטַּהֵר מֵאַשְׁמַת דַּם-פִּיתוֹן אֲשֶׁר שָׁפַךְ.
וְהַטִּהוּר לֹא יֵעָשֶׂה בִּלְתִּי אִם עַל יְדֵי מֶלֶךְ אֲשֶׁר הוּא גַם כֹּהֵן.

------------------
הוּא כָרַךְ פַּת בְּעַגְּבָנִית, וְהָיוּ לוֹ לִסְעֻדָּה. הֲבִינוֹתִי כִּי הוּא הָאוֹסֵף הָאֲבָנִים וּבוֹנֶה מֵהֶן גָּדֵר לְעֵבֶר הַמַּדְרוֹן הַתָּלוּל, שׂמאֹלָה. הוּא קִדְּמַנִי לְשָׁלוֹם, וְהֶחֱזַרְתִּי לוֹ שָׁלוֹם. אָמַר: “סְעַד אִתִּי”. אָמַרְתִּי: “סָעַדְתִּי בִּירוּשָׁלַיִם”. אָמַר: “אִם יֵשׁ לְךָ פְּנַאי, שֵׁב אִתִּי עַד-אִם גָּמַרְתִּי לֶאֱכוֹל”. יָשַׁבְתִּי עַל סֶלַע לְעֻמָּתוֹ.

------------------
כְּהֶרֶף-עַיִן פִּתַּח עַצְמוֹ פֶּתֶן-הַסְּלָעִים הַדּוּ-צִבְעוֹנִי מִסַּלְעוֹ וְהִלְקָה אֶת הַפִּילוֹן בִּזְנָבוֹ הַ מְקֻשְׂקָשׂ הַמְּמֹרָג.
– מוּזָר הַדָּבָר, – אָמַר הַפִּילוֹן, – מֵאָבִי וּמֵאִמִּי, וּמִדּוֹדִי וּמִדּוֹדָתִי, וְאֵין צָרִיךְ לוֹמָר מִדּוֹדָתִי הַשּׁנִיָּה הַהִיפּוֹפַּטוֹמִיָה, וּמִדּוֹדִי הַשֵּׁנִי הַבַּבּוּן, מִכֻּלָּם סָפַגְתִּי מַלְקוֹת עַל סַקְרָנוּתִי הַגְּדוֹלָה בִּמְאֹד-מְאֹד. וַאֲנִי מְשַׁעֵר בְּנַפְשִׁי שֶׁזֶּהוּ מִנְהָגוֹ שֶׁל עוֹלָם גַּם כָּאן.

------------------
וַיְהִי בִּהְיוֹתָם בְּנַכְּסוֹס הָאִי, בַּעֲלוֹת הַלְּבָנָה הַמְּלֵאָה, נְהוּגַת סֶלֶנֵּי, עָלֹה וְהִתְרוֹמֵם בָּרָקִיעַ, וַיִּתְקוֹטְטוּ שְׁנֵי הָאַחִים.
אֶפִיאַלְטֶס אָמַר: "בִּזְרוֹעוֹתַי תָּלִין אַרְטֶמִיס תְּחִלָּה, כִּי לִי מִשְׁפַּט-הַבְּכוֹרָה".
וְאוֹטוֹס הֵשִׁיב: "לֹא, כִּי אֵלַי בָּאָה אַרְטֶמִיס, וְאַתָּה הֵן אֶת הֶרָה חָמָדְתָּ".

------------------
אָז עָלְתָה הַלְּבָנָה, גְּדוֹלָה וּמְלֵאָה מֵעַל הַמַּיִם, וּזְקַן-הָאַשָּׁפִים אָמַר אֶל הַיָּשִׁישׁ הַגִּבֵּן הַיּוֹשֵׁב בַּלְּבָנָה וְשׁוֹזֵר פְּתִיל-דַּיִג, שֶּׁבּוֹ הוּא מְקַוֶּה בְּאַחַד-הַיָּמִים לִתְפֹּשׂ אֶת הָעוֹלָם וְאָמַר:
– הוֹי דַּיָּג אֲשֶׁר בַּלְּבָנָה, הַאִם אַתָּה עוֹשֶׂה מִשְׂחָק עִם הַיָּם?
– לֹא – אָמַר הַדַּיָּג – אֲנִי שׁוֹזֵר פְּתִיל-דַּיִג, בּוֹ אֶתְפֹּשׂ בְּאַחַד-הַיָּמִים אֶת הָעוֹלָם; אֲבָל אֵינֶנִּי מְשַׂחֵק עִם הַיָּם – וְהוּא הִמְשִׁיךְ בִּשְׁזִירַת הַפְּתִיל.

------------------
תָּלוּ הָאֲנָשִׁים אֶת הַתַּלְתַּל עַל עֵץ אֶחָד, וּלְזִיו חֶסֶד-זְהָבוֹ כִּלּוּ אֶת הַדַּיִשׁ בְּטֶרֶם יַדְבִּיקֵם הַגֶּשֶׁם.
------------------
אֶת הַצְּרָכִים קוֹנִים עַד תַּכְלִית-הָאֶפְשָׁרוּת מִמִּשְׁקֵי-הַחַוּוֹת אֲשֶׁר לְיִשְׂרָאֵל בָּאָרֶץ, כְּדֵי לְהַרְבּוֹת עוֹבְדֵי-אֲדָמָה עִבְרִיִּים, שֶׁלֹּא תִהְיֶה הָעִיר נְעוּצָה בִּבְלִימָה; וּמַה שֶּׁחָסֵר – כִּי לֹא כָּל מַאֲכָל בָּאָרֶץ יִצְמַח, וְלֹא יַסְפִּיק הַכְּפָר הָעִבְרִי לְפַרְנֵס בְּיוֹם אֶחָד אֶת הֲמוֹנֵי-הָעוֹלִים, – יִקְנוּ, רֵאשִׁית, מֵאֵת שְׁאָר עַם-הָאָרֶץ, וְשֵׁנִית, מֵאַרְצוֹת-חוּץ.

------------------
הִשְׁגִּיחַ בּוֹ אִישׁ זָקֵן אֶחָד אֲשֶׁר עָבַד אֶת נַחֲלַת-אַדְמָתוֹ בּבוֹאֶטְיָה אֵצֶל אוֹנְכֶסְטוֹס.
אָמַר לוֹ הֶרְמֶס: "סַבָּא, יְבוּל טוֹב יִהְיֶה לְךָ, אֶלָּא שֶׁלֹּא רָאִיתָ אֵת אֲשֶׁר רָאִיתָ, וְלֹא שָׁמַעְתָּ אֵת אֲשֶׁר שָׁמַעְתָּ, וּבְלוֹם שְׂפָתֶיךָ, וְלֹא תַגִּיעַ לִידֵי תַּקָּלָה".
שְׁתֵּי פָרוֹת לְקָרְבָּן 
מְהֵרָה נִהֵל הֶרְמֶס אֶת הַפָּרוֹת עַל פְּנֵי הָרִים וַעֲמָקִים.
וּכְבָר הֶחֱשִׁיךְ הָעֶרֶב, וְהַמָּאוֹר שֶׁל סֶלֶנֵי הוֹפִיעַ בַּשְּׁחָקִים.

------------------
– בְּשֵׁם הַחֵן וְהַחֶסֶד! – אָמְרָה אִשְׁתּוֹ, וְיָשְׁבָה-לָהּ בְּשֶׁקֶט גָּמוּר. וּשְׁלֹמֹה בֶן דָּוִד צָחַק עַד שֶׁהִתְגַּלְגְּלוּ וְיָרְדוּ דְמָעוֹת מֵעֵינָיו עַל חֻצְפָּתוֹ שֶׁל הַפַּרְפָּר הַקָּטָן הָרַע הַזֶּה.
בַּלְקִיס, הַיָּפָה בַּנָּשִׁים, עָמְדָה מֵאֲחוֹרֵי הָעֵץ בֵּין הַחֲבַצָּלוֹת הָאֲדֻמּוֹת, וְצָחֲקָה בְּלִבָּהּ בְּשָׁמְעָהּ אֶת כָּל הַשִּׂיחָה הַזֹּאת. הִיא חָשְׁבָה: אם חָכְמָתִי תַעֲמֹד לִי, הַצֵּל אַצִּיל אֶת אֲדוֹנִי מִמְּצוּקַת הַמְּלָכוֹת הַמִּתְקוֹטְטוֹת הַלָּלוּ.
מֶה עָשְׂתָה?

------------------
אָז יִקְרָא בְּקוֹל צְעָקָה רֹאשׁ-הָאַלּוּפִים: טָפִי יַקִּירָתִי, בְּפַּעַם הַבָּאָה כְּשֶׁאַתְּ כּוֹתֶבֶת מִכְתַּב-צִיּוּרִים, מוּטָב שֶׁתִּשְׁלְחִי אוֹתוֹ בִּידֵי אָדָם הַמֵּבִין אֶת שְׂפָתֵנוּ, וְיוּכַל לְבָאֵר אֶת כַּוָּנָתוֹ שֶׁל הַמִּכְתָּב.
כְּשֶׁאֲנִי לְעַצְמִי לֹא אִכְפַּת לִי הַרְבֵּה, כִּי-עַל-כֵּן רֹאשׁ-הָאַלּוּפִים אֲנִי, אֶלָּא שֶּׁאֵין הַדָּבָר טוֹב וְנָעִים לִשְׁאָר בְּנֵי שֵׁבֶט טֶגּוּמֵי, וּכְפִי שֶׁאַתְּ רוֹאָה, הֻפְתַּע הַזָּר מִזֶּה אַפְתָּעָה גְדוֹלָה.

------------------
– הֲרֵי לָךְ צֵיד-דָּגִים! – אָמַר טֶגּוּמֵי, – הֵן חֲצִי יוֹם יַעֲבוֹר עַד שֶׁאַצְלִיחַ לְתַקֵּן זֹאת.
– יֵשׁ לְךָ בַּבַּיִת חֲנִיתְךָ הַגְּדוֹלָה וְהַשְּׁחוֹרָה, – אָמְרָה טָפִי.
– אָרוּצָה-נָא אֶל הַמְּעָרָה, וָאֲבַקֵּשׁ אֶת אִמָּא שֶׁתִּתְּנֶהָ לִי.
– הַדֶּרֶךְ רְחוֹקָה בְּיוֹתֵר בִּשְׁבִיל רַגְלַיִךְ הַקְּטַנּוֹת וְהַשְּׁמֵנוֹת, – אָמַר טֶגּוּמֵי, – וְחוּץ מִזֶּה, אַתְּ עֲלוּלָה לִנְפּוֹל לְתוֹךְ בִּצַּת-הַבִּיבָרִים וְלִטְבּוֹעַ.
נַעֲזוֹר לְעַצְמֵנוּ כְּכָל הַאֶפְשָׁר.

------------------
הוּא לָקַח אֶת הַפִּיל – כָּל מַה שֶּׁהָיָה מִסּוּג הַפִּילִים – וְאָמַר לוֹ: “שַׂחֵק שֶׁהִנְּךָ פִּיל”, וְכָל מַה שֶּׁהָיָה מִסּוּג הַפִּילִים שִׂחֵק. הוּא לָקַח אֶת הַבּוֹנֶה – כָּל מַה שֶּׁהָיָה מִסּוּג-הַבּוֹנִים, וַיֹּאמֶר: שַׂחֵק שֶׁהִנְּךָ בּוֹנֶה", וְכָל מַה שֶּׁהָיָה מִסּוּג הַבּוֹנִים שִׂחֵק. הוּא לָקַח אֶת הַפָּרָה – כָּל מַה שֶּׁהָיָה מִסּוּג-הַפָּרוֹת – וְאָמַר: “שַׂחֲקִי שֶׁהִנָּךְ פָּרָה”, וְכָל מַה שֶּׁהָיָה מִסּוּג-הַפָּרוֹת שִׂחֵק. 
------------------
– אוֹי! שֶׁבֶר! לֹא, לֹא! – אָמְרָה הָאִשָּה, וְהִיא זָרְקָה אֶת עֶצֶם-הַכָּתֵף, וְקָפְצָה עַל הַשְּׁרַפְרָף אֲשֶׁר עָמַד לִפְנֵי הָאֵשׁ, וְהִיא קָלְעָה וְהֵרִימָה אֶת שְׂעַר-רֹאשָׁהּ מַהֵר-מַהֵר, פֶּן יַעֲלֶה הָעַכְבָּר בְּשַׂעֲרוֹתֶיהָ.
– אַה – אָמַר הֶחָתוּל בִּרְאוֹתוֹ זֹאת, – וּבְכֵן, עַכְבָּר זֶה לֹא יַזִּיק לִי אִם אֶטְרֹף אוֹתוֹ?
– לֹא – אָמְרָה הָאִשָּׁה בְּקָלְעָהּ אֶת שַׂעֲרוֹתֶיהָ, – אֱכוֹל אוֹתוֹ מַהֵר, וּלְעוֹלָם אַחֲזִיק טוֹבָה לָךְ.

------------------
שְׁנֵים-עָשָׂר אֵיתָנִים, זְכָרִים וּנְקֵבוֹת, יָלְדָה גֵיאָה, אֲדָמָה-אֵם, לְאוּרָנוֹס, רָקִיעַ-אָב, אַחֲרֵי הַשְׁקוֹתוֹ אוֹתָהּ בִּגְשָׁמִים וַאֲשָׁדוֹת וּמַלְּאוֹ בֶאֱרוֹת-סְתָרֶיהָ אֲשֶׁר מִתַּחַת לְרָבְדֵי עָפָר וָאָבֶן, וְאַחֲרֵי צוּץ מִמֶּנָּה שְׂרָכִים, עֲשָׂבִים, שִׁיחִים וְעֵצִים.

------------------
לְרֶגַע נָבוֹכָה אֶכִּידְנֵי, וְהֶרְמֶס זְרִיז-הָאֶצְבָּעוֹת (לֹא לְחִנָּם כַּת-הַגַּנָּבִים מַעֲרִיצָתוֹ) הוֹצִיא אֶת גִּידֵי זֶאוּס מִמִּצְפּוֹנָם, וֶהֱשִׁיבָם חִישׁ-קַל אֶל רַגְלֵי הַשַּׁלִּיט-בָּאֵלִים וְאֶל יָדָיו.
וַיָּקָם זֶאוּס.
אַחֲרִית אֶכִּידְנֵי וְטִיפוֹן 
"בָּרֶגַע הַהוּא הוֹפִיעַ שָׁם גַּם אַפּוֹלוֹן, וַיִּיר שְׁלֹשָה מֵחִצָּיו בְּאֶכִּידְנֵי, וַתָּמֹת.
"וְזֶאוּס שָׁב אֶל אוֹלִימְפּוֹס, רָתַם שְׁנֵי סוּסֵי-רָקִיעַ קַלֵּי-כָנָף לְמִרְכֶּבֶת-עָנָן, וַיֵּצֵא לִרְדּוֹף אַחַר טִיפוֹן.

------------------
הֲרֵי אֵם סְלַאוִית עִם שְׁתֵּי בָּנוֹת פְּעוּטוֹת, שְׁלָשְׁתָּן לְבוּשׁוֹת קְרָעִים, וְהֵן שׁוֹתְקוֹת וַעֲגוּמוֹת, כִּי קַר לָהֶן: נִתְאַלְמְנָה, מִן הַסְּתָם, מִבַּעַל כּוֹרֵה-פֶּחָמִים, וְהִיא נוֹסַעַת לְהַפִּיל עַצְמָהּ עַל חַסְדָּם שֶׁל קְרוֹבִים עֲנִיִּים בְּאֵיזוֹ חַוָּה. 
------------------
הֵן רַבִּים הַפְּלִיטִים הַבָּאִים, וַאֲנַחְנוּ צְרִיכִים לְהַרְבֵּה אֲדָמָה בִּשְׁבִילָם, וְאֵיךְ נִרְכְּשֶׁנָּה אִם יוֹם-יוֹם יַאֲמִיר מְחִירָהּ מֵהִתְחָרוּת הַקּוֹנִים? וְכֶסֶף-חֹק יוּשַׁב אֵלֶיךָ מֵאוֹצַר-הַלְּאֹם כְּפִי צֹרֶךְ מִחְיָתְךָ וּמִחְיַת מִשְׁפַּחְתֶּךָ, וּתְמִיכַת קְרוֹבֶיךָ אֲשֶׁר בְּחוּץ-לָאָרֶץ, עַד שֶׁתָּנוּחַ מִיִּסּוּרֶיךָ וְטִלְטוּלֶיךָ וְנִכְנַסְתָּ אֶל מַחֲנֵה הָעוֹבְדִים.

------------------
וּבְתוֹךְ דִּמְמַת-הָאֵימָה הַכְּלָלִית, פִּתְאוֹם, מִטּוּר אֶחָד עֶלְיוֹן-שֶׁבָּעֶלְיוֹנִים בָּאַמְפִיתֵּיאַטְרוֹן, בָּקַע קוֹל, נוֹקֵב אָזְנַיִם רְגִישׁוֹת: “רְאֵה, רְאֵה, טִימוֹתֵּיאוֹס – שָׁם-שָׁם – הִנֵּה הָעֲגוּרִים שֶׁל אִיבִּיקוֹס!”

------------------
וּבָעָם נוֹדַע הָאֵל גַּם בְּשֵׁם בַּכְּכוֹס אֲשֶׁר יִתְפָּרֵשׁ שֵׁבֶט – עַל שׁוּם הַמַּקֵּל בֶּן-הַכַּלְבָּה אֲשֶׁר שְׁתָלוֹ דִיאוֹנִיסוֹס בָּאֲדָמָה וַיְהִי לְגֶפֶן-עֲנָבִים.
הָרַב מִתְכַּחֵשׁ לָעֵצָה שֶׁיָּעַץ לַתַּלְמִיד 
עֵצָה טוֹבָה נָתַן סִילֶנוֹס הַזָּקֵן לְדִיאוֹנִיסוֹס, כִּי אֶת הַיַּיִן יֵשׁ לִמְהֹל בְּמַיִם וְלִשְׁתּוֹתוֹ בְּמִדָּה, פֶּן תֵּהָפֵךְ בִּרְכַּת פְּרִי-הַגֶּפֶן לִקְלָלָה.
אַךְ סִילֶנוֹס לַעֲצַת סִילֶנוֹס לֹא הִקְשִׁיב, עַל כֵּן בָּאָהוּ קָלוֹן.

------------------
שְׂכָרוֹ שֶׁל אִישׁ הַהֶגֶה עוֹד הָאֲנָשִׁים מִשְׁתּוֹמְמִים, וְדִיאוֹנִיסוֹס קָם בְּכֹחוֹ, וַיֵּהָפֵךְ לַאֲרִי שׁוֹאֵג, וּמְשׁוֹטֵי-הָאֳנִיָּה הָיוּ לְמוֹ פְתָנִים חַיִּים, מַשְׁמִיעֵי צְלִילֵי-חֲלִילִים.
וַיִּבָּהֲלוּ הָאֲנָשִׁים וַיְּקְפְּצוּ אֶל הַיָּם; וַיִּהְיוּ לְדוֹלְפִינִים, וְזֹאת דְּמוּתָם עַד הַיּוֹם הַזֶּה – כֻּלָּם חוּץ מֵאִישׁ-הַהֶגֶה, אֲשֶׁר דִּיאוֹנִיסוֹס סִגֵּל אוֹתוֹ לְתַלְמִיד לוֹ.
וְהַתֹּרֶן לֹא חָדַל מִתֵּת פִּרְיוֹ.

------------------
"וַאֲנִי, סִילֶנוֹס, עוֹמֵד אָז מְשׂוֹחֵחַ עִם הָאֵל הַשָּׂעִיר פַּאן.
וְהִנֵּה מְעוֹפֵף אֵלֵינוּ רָחָם, הָיָה זֶה הֶרְמֶס שַׁגְרִיר-אוֹלִימְפּוֹס, וַיֹּאמֶר לָנוּ: 'מַהֲרוּ-נָא, בּוֹאוּ אִתִּי לְעֶזְרַת זֶאוּס.
שָׁבוּי הוּא בִּמְעָרַת-טִיפוֹן אֲשֶׁר בְּקִילִיקְיָה'.

------------------
אַגָּדָה זוֹ יְסוֹדָה בְּעֻבְדָּה, מִקּוֹרוֹת כַּת-הַמּוֹרְמוֹנִים בְּאַרְצוֹת הַבְּרִית. הַכַּת הַדָּתִית הַזֹּאת נוֹסְדָה עַל-יְדֵי יוֹסֵף סְמִית בְּפֵיאֶט, מְדִינַת נְיוּ-יוֹרְק, בְּשִׁשָּׁה בְּאַפְּרִיל, 1830. סְמִית אָמַר שֶׁגִּלָּה לוּחוֹת-קְדוּמִים, הַמְּכִילִים דְּבַר-אֱלֹהִים בִּכְּתַב-חַרְטֻמִּים קַדְמוֹן, וְעַל-יָדָם זְגוּגִיּוֹת נִפְלָאוֹת שֶׁעַל-פִּיהֶן נִתַּן בְּיָדוֹ לְפָרֵשׁ אֶת הַכְּתָב. אֶת גִּלּוּיָיו כָּתַב בְּ“סֵפֶר מוֹרְמוֹן”. 
------------------
מָה הֵם מְכַלִּים נַפְשָׁם בִּצְבִירַת נְכָסִים לֹא-נְכָסִים: בְּהִתְכַּבְּדֻיּוֹת שֶׁל נְשִׂיאוּת בְּמִסְדָּר אוֹ “קוֹנְגְרֶגֵישׁוֹן” וְהִתְחַכְּכוּת אֵצֶל אַחִים שֶׁזָּכוּ לִגְדֻלָּה בַּגּוֹיִם; בַּעֲשִׂיַּת מִלְחָמָה בְּאַנְטִישֵׁמִיּוּת (בִּזְבּוּז מִלְיוֹנִים עַל אֲגֻדּוֹת לְאַחֲוָה בֵּין-דָּתִית); בְּהִתְיַפְיְפוּת בְּפִילוֹסוֹפִיּוֹת וָאֳמָנֻיּוֹת, לֹא קַרְקַע תַּחַת רַגְלֵיהֶן וְלֹא שֹׁרֶשׁ לָהֶן בַּנְּשָׁמָה; בְּהִתְחַמְּמוּת (מַה-פּוֹשֶׁרֶת!) לְאוֹר-צִיּוֹן מִמֶּרְחַקִּים?

------------------
וּכְשֶׁטִּפֵּס וְעָלָה בֵּינוֹת עַנְפֵי עֵץ-הַפֶּלֶא, קָטַף אֶחָד מִשְּׁנֵי תְּאוֹמֵי-הַפֵּרוֹת – מֵאֱגוֹזֵי-הַקֶּסֶם כְּפוּלֵי-הַגַּרְעִינִים הַהוֹפְכִים יְשִׁישִׁים לִצְעִירִים – וְהַבַּת הַקְּטַנָּה רָאֲתָה אוֹתוֹ כְּשֶׁהוּא נִגְרָר, עָלֹה וְיָרוֹד, לְצִדָּהּ שֶׁל הַדּוּגִית, וְהִיא מָשְׁכָה אוֹתוֹ לַחוֹף, וְהִתְחִילָה לְנַקֵּר אֶת עֵינָיו הָרַכּוֹת בֵמִסְפָּרַיִם-שֶׁל-זָהָב הַקְּטַנִּים אֲשֶׁר לָהּ.
– עַכְשָׁו – אָמַר זְקַן-הָאַשָּׁפִים

------------------
– עֲשֵׂה אוֹתִי שׁוֹנֶה מִכָּל יֶתֶר הַחַיוֹת; אָהוּב לַבְּרִיּוֹת, שֶׁיִהְיוּ הַכֹּל רָצִים אַחֲרַי בִּפְלִיאָה. 
קָפַץ נְקוֹנְג מִן הָאַמְבַּטְיָה שֶׁלּוֹ וְקָרָא בְּקוֹל: 
– כֵּן, כָּךְ אֶעֱשֶׂה! 
קָרָא נְקוֹנְג לְדִינְגוֹ – הַכֶּלֶב הַצָּהֹב דִינְגוֹ – שֶׁהוּא רָעֵב תָּמִיד, מְאֻבָּק לְאוֹר-הַשֶּׁמֶשׁ, וְהֶרְאָה לוֹ אֶת הַקֶּנְגּוּרוּ. אָמַר נְקוֹנְג: 

------------------
הֲלֹא הוּא עַמּוּד-הַשְּׁחָפִים הַמִּתְנַשֵּׂא בְּסָלְט לֵיק סִיטִי עַד הַיּוֹם הַזֶּה.
------------------
מְמַלֵּאת אֲפֵלָה אֶת עֻמְקֵי-קִמְטֵי הָרָמוֹת הַמְּבֻקָּעוֹת וְהַמְּבֻלָּקוֹת וְאֶת הַשּׁוּחוֹת לְמַרְגְּלוֹתָן; וְשֶׁמֶשׁ-זְעַפְרָן מַנְהִירָה אֶת צַלְעוֹת-הַגְּבָעוֹת הַפּוֹנוֹת אֵלֶיהָ, וְכָל צֵלַע-גִּבְעָה מִזְרָחִית שׁוֹרָה בְּצֵל.

------------------
הַמִּכְתָּבִים הָיוּ כְּתוּבִים בְּיָד לֹא-לֻמָּדָה עַל עָלֶה אַחֲרוֹן שֶׁל סֵפֶר תַּנַּ"ךְ, עַל חֲתִיכַת נְיַר-אֲרִיזָה, אוֹ עַל קְלִפַּת-לִבְנֶה, כִּי נְיַר-כְּתִיבָה בַּל יִמָּצֵא בְּיִשּׁוּבֵי הַסְּפָר. אָז הָיָה יוֹנָתָן שׁוֹמֵעַ פְּרִיסַת-שָׁלוֹם מֵעֵצָיו. מֵהֶם לָקוּ עַל יְדֵי שָׁרָב, מֵהֶם נֶעֶקְרוּ בִּידֵי אִינְדְּיָנִים, מֵהֶם נֶחְנְקוּ בְּאִבָּם עַל יְדֵי קוֹצִים אֲשֶׁר שָׁתוּ עֲלֵיהֶם סָבִיב, וּמֵהֶם הַצְּבָאִים כִּרְסְמוּם. 
------------------
וְהַגָּמָל חָזַר וְאָמַר: “דֻּבְּשְׁ”; וְאוּלָם אַךְ הָגָה אֶת הַמִּלָּה בְּפִיו, וְהִנֵּה הוּא רוֹאֶה אֶת גַּבּוֹ, אֲשֶׁר בּוֹ הִתְפָּאֵר כָּל כָּךְ, הוֹלֵךְ הָלַךְ וְהִתְנַפֵּחַ, הָלַךְ וְהִתְנַפֵּחַ, עַד הֱיוֹתוֹ “דֻּבְּשְׁ” גָּדוֹל וְעָצוּם.

------------------
וַיִּפְצַח פִּיו, וַיְזַמֵּר מִלִּים לַמַּנְגִּינוֹת אֲשֶׁר שָׁפְעוּ מִתַּחַת אֶצְבְּעוֹתָיו הַמְּפַזְּזוֹת עַל הַכֶּלִי.
וַיִּקְרָא לַכְּלִי לִירָה.
הֶרְמֶס תִּינוֹק-גַּנָּב
הַתִּינוֹק-הַגַּנָּב פּוֹגֵשׁ בְּאִכָּר זָקֵן אַךְ לֹא לְשָׁעָה רַבָּה הִשְׁתַּעֲשַׁע בִּכְלִי-הַזָּמֶר.
בְּבָשָׂר חָמְדָה נַפְשׁוֹ.
וַיִּצְפֹּן אֶת הַלִּירָה בַּעֲרִיסָתוֹ, וַיֵּצֵא מִן הַמְּעָרָה, לְשׁוֹטֵט בְּמִשְׁעוֹלִים חֲבוּיִים וּבִמְקוֹמוֹת כְּסוּיֵי-צֵל, כְּאַחַד הַגַּנָּבִים.

------------------
וְהַנַּעֲרָה הַצְּעִירָה הֵרִימָה אוֹתוֹ עַל כַּף-יָדָהּ הַקְּטַנָּה, הַחוּמָה, וְהוֹשִׁיבָה אוֹתוֹ בְּתַחְתִּית הַדּוּגִית וְנָתְנָה לוֹ אֶת הַמִּסְפָּרַיִם שֶׁלָּהּ, וְהוּא נִעֲנַע אוֹתָם בִּזְרוֹעוֹתָיו הַקְּטַנּוֹת, פָּתַח אוֹתָם וְסָגַר אוֹתָם בְּתֹקֶף וְאָמַר:

------------------
עַכְשָׁו, עִם יְרִידָה בְּחַוְרוּרִית-הַבֹּקֶר, נוֹכַחְתִּי מֶה חָכַמְתִּי אֶתְמוֹל, כַּאֲשֶׁר מֵאַנְתִּי לְחָרֵף נַפְשִׁי וְנֶפֶשׁ-חָבֵר בִּנְסִיעָה מְיֻחֶדֶת מַטָּה בְּעֵת סוּפָה וַעֲלָטָה. הַדֶּרֶךְ, שֶׁכָּל רִפּוּדָהּ שַׁבְרִירֵי-סְלָעִים וְחָצָץ, נֶחְצְבָה מִגּוּף-הָהָר; יֵשׁ בָּהּ עֲקַלְקַלּוֹת שֶׁקִּצָּן אֵינוֹ נִרְאֶה כְּלָל; וְרַק בְּנִסֵּי-נִסִּים נִצְלָחִים שִׁפּוּעֶיהָ, מוֹרְדוֹתֶיהָ וְהִתְקַפְּלֻיּוֹתֶיהָ. 
------------------
וְאֶל לִבּוֹ אָמַר: “אִם לֹא אָבִיא אֶת בְּנֵי שִׁבְטוֹ שֶׁל הָאַלּוּף הַגָּדוֹל הַזֶּה לְעֶזְרָתוֹ, יִהְיֶה נִרְצָח עַל יְדֵי אוֹיְבָיו הַבָּאִים עָלָיו מִכָּל עֵבֶר בַּחֲנִיתוֹתֵיהֶם, כְּפִי שֶּׁצִּיְּרָה כָּאן הַקְּטַנָּה.
אֲנִי מֵבִין לָמָּה עָשָׂה אֶת עַצְמוֹ כְּאִלּוּ אֵין הוּא מַשְׁגִּיחַ בִּי.
הוּא יָרֵא, פֶּן יֶאֶרְבוּ אוֹיְבָיו בַּשִּׂיחִים, וְיִרְאוּהוּ מוֹסֵר פִּתְקָה עַל יָדִי.

------------------
שְׁעִי אֶל מִנְחָתֵנוּ, דְּלִילָה, שֵׁבֶט דִּכֵּא עֹרֶף שִׁמְשׁוֹן וְהוֹלִיכָהוּ עִוֵּר לִפְנֵי נוֹגְשָׂיו.
דְּלִילָה
מַתְּנוֹתֵיכֶם תּוֹעֵבָה לִי, מְרוֹרוֹת בִּכּוּרֵיכֶם, הַפְּרָחִים – בָּאְשָׁה, וְשַׂלְמוֹתֵיכֶם סָס וְקוּרֵי-עַכָּבִישׁ בְּלִי זֶרַח אוֹר פְּנֵי שִׁמְשׁוֹן. – שִׁמְשׁוֹן, זָכַרְתִּי פַּזֶּרְךָ תַּלְתַּלֶּיךָ עַל מִצְחִי, וּפַזֵּז אֶצְבְּעוֹתֶיךָ עַל יְצוּרַי, רַעֲנַנִּים וְרוֹטְטִים לִקְרַאת חֻמָּן. זָכַרְתִּי מַבָּטְךָ, לִטְּפַנִי מִפָּז וּמִמֶּשִׁי רִחֲמָנִי. 
------------------
וְהוּא עָלָה אֶל רֹאשׁ אוֹלִימְפּוֹס הָהָר וְאֶל נְוֵה-הָאֵלִים – לֹא בְדֶרֶךְ יְשָׁרָה עָלָה, כִּי אִם בַּלָּאט, בְּדֶרֶךְ אֲחוֹרִית וַעֲקַלְקֶלֶת אֲשֶׁר הוֹרְתָה לוֹ אַתֵּינֵי,– וּבְיָדוֹ גִבְעוֹל-שֻׁמָּר עֲנָקִי, עָקוּר מֵאָרֶץ.

------------------
צָחֲקָה הָאִשָׁה, וּבְהִסְתַּכְּלָהּ בְּעֶצֶם-הַכָּתֵף אָמְרָה: “יְצוּר פֶּרֶא מִיַּעֲרוֹת הַפְּרָאִים, לֹא לְשֵׁם כֶּלֶב-הַבָּר בָּאתָ הֵנָּה, כִּי אִם לְשֵׁם הָעֵשֶׂב הַטּוֹב הַזֶּה.”
וְסוּס-הַבָּר, נִתְקָל וְנִכְשָׁל בְּרַעֲמָתוּ הַאֲרֻכָּה, אָמַר: “אֶמֶת הַדָּבָר; תְּנִיהוּ לִי לְאָכְלָה.”
אָמְרָה הָאִשָּׁה: יְצוּר פֶּרֶא מִיַּעֲרוֹת הַפְּרָאִים, הַרְכֵּן אֶת רֹאשְׁךָ וּלְבַשׁ מַה שֶּׁאֲנִי נוֹתֶנֶת לְךָ, וְתֹאכַל מִן הָעֵשֶׂב הַנִּפְלָא שָׁלֹשׁ פְּעָמִים בְּכָל יוֹם.

------------------
וְלַיְלָה-לַיְלָה בָּא אֵלֶיהָ בַּעְלָהּ, וַיְדַבֵּר אֵלֶיהָ נְעִימוֹת, וַיֶּאֱהָבֶנָּה; וְהוּא מָתַק לְנַפְשָׁהּ מְאֹד, וַתֶּאֱהָבֵהוּ אַף הִיא תַּכְלִית-אַהֲבָה.
אַךְ אֶת דְּמוּתוֹ לֹא רָאֲתָה, כִּי בַּחֹשֶׁךְ הוּא בָא אֵלֶיהָ, וּבְטֶרֶם אוֹר הוּא חוֹמֵק-הוֹלֵךְ.

וּבֵינָתַיִם יָשְׁבוּ הַמֶּלֶךְ וְהַמַּלְכָּה, אֲבִי פְּסִיכֵי וְאִמָּהּ, נִדְכָּאִים וְנֶאֱנָחִים.

------------------
וְלַקִּבּוּץ הֻקְצוּ אֶלֶף וּמָאתַיִם דּוּנַם אֲדָמָה בָּהָר – מֵהֶם כְּבָר הֻכְשְׁרוּ מָאתַיִם עַל-יְדֵי הַקֶּרֶן הַקַּיֶּמֶת לְיִשְׂרָאֵל – וּ-800 דּוּנַם בָּעֵמֶק.
הָעֶרֶב בָּאוּ אֵלּוּ הַשְּׁכֵנוֹת הַקְּטַנּוֹת לַחֲזוֹת בַּשִּׂמְחָה. וְזוֹ הַצְּעִירָה לָהֶן לְרוֹעָה וְשׁוֹמֶרֶת; וְאוּלַי הָאָח שׁוֹמֵר לָאָחוֹת.
פָּתַח לְפָנַי משֶׁה בִּתְלוּנָה עַל הַצָּעָה לְשַׁנּוֹת אֶת שֵׁם-הַמָּקוֹם וּלְהַחֲלִיפוֹ בְּ“אַדְמוֹת יִצְחָקִי”, לְהַנְצָחַת נִפְטָר יָקָר אִישׁ-חֵיפָה. וַהֲלֹא “אִדְמִית” 
------------------
בַּכְּבִישִׁים
אוֹתוֹ בֹּקֶר סְעוּר-רוּחוֹת הָיָה. עַל רֶקַע שֶׁל קִמּוּרֵי-עֲנָנִים מַלְבִּינִים אִיְּמוּ רָאשֵׁי-עֲרָפֶל שְׁחוֹרִים. גִּבְעוֹת-חוֹל צְהֻבּוֹת נִתְרַטְּטוּ אַדְווֹת-אַדְווֹת. עַד שֶׁלֹּא נִתַּרְנוּ עַל פְּנֵי שְׁפָיִים, נֶחְטַט הָאֲוִיר חֲדוּר-הַשֶּׁמֶשׁ בִּצְבָא רְסִיסֵי-מָטָר. רָטַב וְקָדַר הַכְּבִישׁ, וְיֶרֶק-הַשָּׂדוֹת הוֹרִיק יוֹתֵר. וּבַעַל-הַמְּכוֹנִית חִפֵּשׂ מְנַגְּבוֹתָיו לְהַדְבִּיקָן לַחַלּוֹן הַקִּדְמִי.

------------------
 וּרְסִיסֵי-בְּדֹלַח; וּשְׁתִיל-הַזַּיִת, מַתְּנַת-אַתֵּינֵי, רָטַט בְּרוּחַ קַל, וַיְהִי כְּמִתְנַבֵּא וְלוֹחֵשׁ: "נִבְחָרְתִּי – נִבְחָרְתִּי, וְלֹא אֶחְדַּל שַׁמְנִי וְטוּבִי עַד עוֹלָם".

------------------
“שֵׁב בְּאֶמְצַע, בַּכִּסֵּא הָרָחָב, כִּי כִּסֵּא-הָאוֹרְחִים הוּא” – דְּבַר-יְדִידִי אֵלָי. יָשַׁבְתִּי בְּאֶמְצַע מוּל פְּנֵי הַחַלּוֹן הַגָּדוֹל, יְדִידִי מִימִינִי וְרַעְיָתוֹ מִשְּׂמֹאלִי, וְהֵזַנְתִּי עֵינַי מִן הַמַּחֲזֶה.
אָכֵן, מַחֲזֶה-שַׁדַּי הוּא זֶה!
טְבוּלֵי צֹהַב וְאַרְגָּמָן הִתְפַּשְּׁטוּ מֵימֵי הַמִּפְרָץ מַעֲרָבָה. 
------------------
וְהֶרְמֶס קִפֵּל אֶת גּוּפוֹ וְהִקְטִינוֹ בִּמְאֹד-מְאֹד, וַיִּתְחַבֵּא בְּקֶפֶל שֶׁבְּאַחַת-הַשְּׂמִיכוֹת.
עָשָׂה עַצְמוֹ אַפּוֹלוֹן כְּלֹא יוֹדֵעַ אֵיפֹה הַגַּנָּב הַקָּטָן, וַיְחַטֵּט בְּכָל הַפִּנּוֹת, וַיְפַשְׁפֵּשׁ בְּכָל הַתֵּבוֹת בֵּין מַתְּנוֹת הַזָּהָב וְהָאַרְגָּמָן וְהַלֹּבֶן אֲשֶׁר הֶעֱנִיק זֶאוּס לְמַיָּה, וַיְמַשְׁמֵשׁ בְּכָל הַיְּרִיעוֹת.
לְבַסּוֹף, פָּנָה אֶל הָעֲרִיסָה, גִּשֵּׁשׁ וּמִשֵּׁשׁ בְּאֶצְבְּעוֹתָיו עַד אֲשֶׁר הֶעֱלָה מִשָּׁם אֶת הֶרְמֶס.

------------------
וַתַּבֵּט אֲרַכְנֵי וַתֵּרֶא אֶת פֶּלֶא-הַקְּטִיפָה שֶׁל כַּנְפֵי-הַפַּרְפַּר, אֶת בַּהֲרוֹת הַשְּׁחוֹר וְהַלֹבֶן אֲשֶׁר בְּזוּג כַּנְפֵי הַפִּטְדָה הַפְּרוּשׂוֹת, אֶת פְּלוּמַת-הַמֶּשִׁי הַמַּעֲטֶּה אֶת גַּב הַיְּצוּר, אֶת קַרְנֵי-מִשּׁוּשׁוֹ הַמִּתְפַּשְּׁטוֹת לְרֹחַב, אֶת שׁוֹקָיו הַשְּׂעִירוֹת, אֶת עֵינָיו כְּיַהֲלוֹמִים זְעִירִים; וְהִנֵּה מִנֹּגַהּ-זִיו הַפַּרְפַּר הַקָּטָן הָאֳצַל אוֹר גָּנוּז עַל מְלֶאכֶת-הַטַּפִּיט כֻּלָּהּ וַתֶּחִי: הָאֵלִים וְהָאֵלוֹת הַשּׁוֹפְטִים – הָדֶס, הֶרָה, אַפְרוֹדִיטי,
------------------
וְרָעוּ שָׁם הַגִּ’ירַף וְהַזֵּיבְּרָה, וְהָאִילַנְדְּ, וְהַקּוּדוּ, וְהַהַרְטִיבִּיסְטְ (אֵלֶּה הֵם בְּקֵרוּב כְּמוֹ הַזֶּמֶר, הַיַּחְמוּר וְהַדִּישׁוֹן, הוֹ חֲבִיבַי וַאֲהוּבַי), וְכֻלָּם הָיוּ צְהַבְהַבִּים-שְׁחַמְחַמִּים כַּחוֹל אַךְ הַנָּמֵר הָיָה צְהַבְהַב-שְׁחַמְחַם-כַּדּוֹמֶה-לַחוֹל יוֹתֵר מִכֻּלָּם, יְצוּר חֲתוּלְתָּנִי הַהוֹלֵם כְּחוּט-הַשַּׂעֲרָה אֶת הַצֶּבַע הְשּׁחַמְחַם-אֲפַרְפַּר-צְהַבְהַב אֲשֶׁר לוֶּלְדְּ הַגָּבֹהַּ.

------------------
שָׁמֹעַ שָׁמַעְנוּ, כִּי אַתָּה מִתְכּוֹנֵן לְהַאֲכִיל אֶת כָּל הַחַיּוֹת שֶׁבָּעוֹלָם, וַיִּשְׁלְחוּנִי אַחַי וְאַחְיוֹתַי לִשְׁאוֹל, מָתַי תִהְיֶה הַסְּעֻדָּה מוּכֶנֶת? – הִתְפַּלֵּא שְׁלֹמֹה עוֹד יוֹתֵר וַיֹּאמַר: – הוֹ חַיָּה, כְּבָר אָכַלְתְּ אֶת כָּל הַסְּעֻדָּה שֶׁהֵכַנְתִּי בִּשְׁבִיל כָּל הַחַיּוֹת שֶׁבָּעוֹלָם. – וַתֹּאמֶר הַחַיָּה, – יְחִי הַמֶּלֶךְ לְעוֹלָם! בִּמְקוֹמֵנוּ אָנוּ אוֹכְלִים פִּי-שְׁנַיִם לְקִּנוּחַ סְעֻדָּה. 
------------------
– הָשִׁיבִי נָא אֶל לִבֵּךְ – אָמַר הַפַּרְפָּר – וְזִכְרִי מַה שֶּׁיֵּשׁ בְּכֹחִי לַעֲשׂוֹת אִם אֲנִי רוֹקֵעַ בְּרַגְלִי.
– אֵינֶנִּי מַאֲמִינָה לְךָ אַף בְּמִקְצַת מִן הַמִּקְצַת, – אָמְרָה אֵשֶׁת הַפַּרְפָּר. הָיִיתִי מְאֹד רוֹצָה לִרְאוֹת כֵּיצַד תַּעֲשֶׂה זֹאת. אַדְרַבָּה, קוּם וּרְקַע כְּרֶגַע!
– הִבְטַחְתִּי לִשְׁלֹמֹה שֶׁלֹּא אֶעֱשֶׂה כָּךְ, וְאֵין אֲנִי רוֹצֶה לְהָפֵר אֶת הַבְטָחָתִי.

------------------
וְהַלִּוְיָתָן שָׂחָה וְשָׂחָה וְשָׂחָה, בִּשְׁנֵי סְנַפִּירָיו וּבִזְנָבוֹ; הוּא מִהֵר לִשְׂחוֹת כְּכֹל אֲשֶׁר יָכוֹל בִּגְלַל גֵּהוּקָיו. וְלִבְסוֹף רָאָה אֶת אַרְצוֹ וְאֶת מוֹלַדְתּוֹ שֶׁל הַסַּפָּן וְאֶת סַלְעֵי אַלְבִּיּוֹן הַלְּבָנִים, רָץ וְעָלָה עַד חֲצִי-גוּפוֹ עַל הַחוֹף, פָּעַר אֶת פִּיו לִרְוָחָה-לִרְוָחָה, וְאָמַר: “כַּאן יוֹצְאִים וְעוֹבְרִים מִמְסִלַּת וִינְטְשֶׁסְטֶר בַּדֶּרֶךְ בּוֹאֲךָ פִיטְשְׁבּוּרְגָה.” 
------------------
עֲשָׁשִׁית-הַלֻּכְּס, אֲשֶׁר קֹדֶם נָדְדָה מִן הָרִצְפָּה אֶל הַשֻּׁלְחָן, עַכְשָׁו הָעָבְרָה הֵנָּה אֶל-בֵּין הַסַּפְסָלִים. יָשַׁב לוֹ גַם הָאַקוֹרְדְּיוֹנַאי, וְלִשְׂמֹאלוֹ הַבַּחוּרָה בַּעֲלַת-הֶחָלִיל – גְּבוֹהָה, שְׁחַרְחֹרֶת וְנָאָה, וְהִיא הִגְדִּילָה לְזַמֵּר בַּעֲלִיצוּת; הֲנָאָה לָהּ וַהֲנָאָה לַשּׁוֹמְעִים. וְעֵינַיִם מִזְרָחִיּוֹת נִדְלְקוּ אוֹר.

------------------
קָם אֶחָד נְשׂוּא-פָנִים וְאָמַר: “הֲלֹא גַם בְּבֵית-מִסְגָּדָם יִתְפַּלֵּל בְּחַגֵּיהֶם, וְאֵיךְ יִתְפַּלֵּל בַּעֲדֵנוּ?” וְאַחַד הָאַבְרֵכִים פִּלְפֵּל בִּלְשׁוֹן-לִמּוּדִים: “אֵיךְ יַזְכִּיר לֵאלֹהִים זְכוּת אָבוֹת, אֵיךְ יֹאמַר: אֱלֹהֵינוֹ וֵאלֹהֵי אֲבוֹתֵינוּ – וְהֵם לֹא אֲבוֹתָיו, כִּי הוּא גֵר מִקָּרוֹב בָּא?”
וְאֶחָד צָעִיר חָצוּף רָמַז כִּי הַמְּלֻמָּד הַשָּׁחוֹר מִגֶּזַע הַכּוּשִׁים הוּא, עַל כֵּן אֵינוֹ רָאוּי לָבוֹא בִּקהַל יִשְׂרָאֵל.

------------------
אִישׁ לֹא רָאָה אוֹתוֹ בְּהִתְרַחֲקוֹ, חוּץ מִן הַבַּת הַקְּטַנָּה הָרוֹכֶבֶת עַל כְּתֵפוֹ שֶׁל הָאִישׁ. וְהַמִּשְׂחָק הָלַךְ הָלוֹךְ וְהִמָּשֵׁךְ עַד שֶׁלֹּא נוֹתְרוּ חַיּוֹת בְּלֹא פְּקֻדּוֹת; וּזְקַן-הָאַשָּׁפִים מָחַק אֶת הָאָבָק שֶׁעַל יָדָיו וְהִתְהַלֵּךְ בָּעוֹלָם לִרְאוֹת מַה מִּשְׂחָקִים תְּשַׂחֵקְנָה הַחַיּוֹת.
הוּא הָלַךְ צָפוֹנָה, יַקִּירַי-אֲהוּבַי, וּמָצָא כָּל שֶׁיֵּשׁ מִסּוּג-הַפִּילִים חוֹפֵר בְּחַטָּיו וְרוֹקֵעַ בְּרַגְלָיו בָּאֲדָמָה הַחֲדָשָׁה הַנָּאָה שֶׁהוּכְנָה לוֹ.

------------------
עֲשָׂבִים קָמֵלוּ; שְׁתִילִים רַכִּים לֹא נִקְלְטוּ, וְעֵצִים בּוֹגְרִים לֹא נָתְנוּ פִּרְיָם.
וַיִּגְוְעוּ בְהֵמוֹת בְּשָׂדֶה וָרֶפֶת וָדִיר, וַעֲשַׁן קָרְבָּנוֹת לֹא עָלָה אֶל הָאֵלִים.
וַיַּחְדְּלוּ רִנָּה וְקוֹל-תּוֹדָה עַל קָצִיר וְעַל בָּצִיר.
וַיִּשְׁלַח זֶאוּס אֶת אִירִיס, אֵלַת-הַקֶּשֶׁת הַמְּפֹאֶרֶת בִּגְוָנִים, לִקְרֹא לְדֵימֶטֶר.
מָצְאָה אִירִיס אֶת דֵּימֶטֶר אֲבֵלָה בִשְׁחוֹרִים בְּהֵיכָלָהּ.

------------------
וְסִילֶנוֹס, אֲשֶׁר קָרְחָה לְקָדְקֳדוֹ, שְׂעַר-עָרְפּוֹ הָאָרֹךְ – שֵׂיבָה, וּפָנָיו קְמָטִים-קְמָטִים, נַפְשׁוֹ כְּנֶפֶשׁ אַחַד הַצְּעִירִים, וַיֶּרֶב לְרַקֵּד עִם דְּרִיאַדּוֹת בְּנוֹת-יַעַר, לְהִתְלַוּוֹת אֶל סַטִּירִים עַלִּיזִים בְּרָדְפָם אַחַר נִימְפוֹת-מַעְיָן וְנִימְפוֹת נָהָר, וְלָתוּר אַחַר אוֹצְרוֹת-דְּבַש אֲשֶׁר לִדְבוֹרֵי-בָר, עָלִים מְשַׁכְּרִים שֶׁל תְּאַשּׁוּר וְלַעֲנָה, וְשָׁרָשִׁים מְתוּקִים אַף חֲרִיפִים.

------------------
מֵחֹסֶר עִנְיָן אַחֵר, שְׁאִלְתִּיו: “מַהוּ לִהְיוֹת נֶהָג?” וְהוּא, כְּאִלּוּ חִכָּה לְפִתְחוֹן-פֶּה, מִיָּד הִרְחִיב שִׂיחָה וְהִגְבִּיר, כְּאָדָם הַמֵּסִיחַ לִפְנֵי נֶפֶשׁ קְרוֹבָה.
"יָפְתָה בְּעֵינַי מְלַאכְתִּי, כִּי אוֹהֵב-בְּרִיּוֹת אָנֹכִי מֵעוֹדִי. חֲבִיבִים לְפָנַי צַלְמֵי-פְּנֵיהֶם שֶׁל בְּנֵי-אָדָם, וְאֶצְלִי הֲרֵי הֵם נִכְנָסִים-וְיוֹצְאִים וּמִתְחַדְּשִׁים בְּכָל יוֹם. 
------------------
וּבְהַטּוֹת הֶלְיוֹס, אֵל-הַשֶּׁמֶשׁ, בְּקַצְוֵי מַעֲרָב אֶת סוּסָיו-אֵשׁ וְאֶת מֶרְכַּבְתּוֹ-אֵשׁ לְמַעַן סֹב בְּאַפְסֵי-צָפוֹן מִזְרָחָה עַד מְעוֹן אֵאוֹס, אֵלַת הַשַּׁחַר וְרֻדַּת-הָאֶצְבָּעוֹת, חָטַף פְּרוֹמֶתֵּיאוֹס מִנִּיצוֹצֵי-הָאֵשׁ, הַנִּתָּזִים מִגַּלְגִּלֵּי מֶרְכֶּבֶת-הֶלְיוֹס, וַיִּתֵּן אֶת נִיצוֹצֵי-הָאֵשׁ אֶל-תּוֹךְ גִּבְעוֹל-הַשֻּׁמָּר, כִּי יָדַע אֲשֶׁר שָׁם הֵיטֵב יִשְׁתַּמְּרוּ, אַף לֹא יֵרָאוּ חוּצָה.
וַיֵּרֶד אַרְצָה בַּדֶּרֶךְ אֲשֶׁר עָלָה-בָּה.

------------------
הַהִיפֶּרְבּוֹרִיאַנִּים וְאִי-הַנְּהָרוֹת וְעַל אֲרָצוֹת רְחוֹקוֹת סִפֵּר סִילֶנוֹס לַמֶּלֶךְ מִידַס: עַל יַבֶּשֶׁת כַּבִּירָה הַרְחֵק מַעֲרָבָה בָּאוֹקְיָנוֹס, אֲשֶׁר לְיוֹשְׁבֶיהָ מַמְלָכָה גְדוֹלָה, רַבַּת עָרִים מְפֹאָרוֹת.
אַטְלַנְטִיס שֵׁם הַמַּמְלָכָה הַהִיא, וַאֲנָשֶׁיהָ מַאֲרִיכֵי-יָמִים בְּטוֹבָה, וְשַׁאֲנַנִּים יִחְיוּ עַל פִּי חֻקֵּיהֶם.

------------------
וְרָאִיתִי בַּז בּוֹדֵד, גָּדוֹל, רְחַב כְּנָפָיו הַחוּמוֹת-עֲקֻדּוֹת, אֲשֶׁר עָזַב אֶת הֲרָרָיו וּבָא אֶל הַחוֹף לְבַקֵשׁ דָּג מֵת אוֹ מַאֲכַל-נְבֵלָה אַחֵר מִפְּלִיטַת-הַיָּם.

------------------
וּמִדַּם פֶּצַע אוּרָנוֹס, אֲשֶׁר נִגַּר אָרְצָה, הֻרְוְתָה גֵיאָה עוֹד, וַתֵּלֶד אֶת שְׁלֹשׁ הָאֶרִינְיוֹת, הֵן הַחֵמוֹת, אֲשֶׁר הָיוּ לְרוֹדְפוֹת כָּל רוֹצֵחַ-סֵתֶר, וּבְיִחוּד כָּל מֵמִית אָב אוֹ אֵם אוֹ שְׁאֵר-בָּשָׂר.
וַתּוֹסֶף וַתֵּלֶד שְׁלֹשָׁה עֲנָקִים.
כָּל עֲנָק בַּעַל מְאַת זְרוֹעוֹת וַחֲמִשִּׁים רֹאשׁ; וְאֶת נִימְפוֹת עֲצֵי-הַמֵּלָה, אֲשׁר הָיוּ אִמָּהוֹת לְגֶזַע-אֲנָשִׁים עָז.

------------------
אֶפֶס כִּי בְּהַפִּילָהּ אֶת תְּחִנָּתָהּ, שָׁכְחָה אֵאוֹס לְבַקֵּשׁ כִּי יִנָּתְנוּ לְטיִתוֹנוֹס גַּם עֲלוּמֵי-נֶצַח.
אָמְנָם, חָיֹה חַי טִיתוֹנוֹס לִבְלִי מוּת, אֲבָל הוּא הָלַךְ הָלֹךְ וְהִזְדַּקֵּן, הָלֹךְ וְהִצְטַמֵּק, וַיְהִי בֶּן מֵאָה, בֶּן מָאתַיִם, בֶּן שְׁלֹש מֵאוֹת שָׁנָה, וְגוּפוֹ כָּמַשׁ וְקָטֹן, עַד הָיָה לְצִרְצַר-הַשָּׂדֶה, אֲשֶׁר אֶת קוֹלוֹ הַזָּעִיר וְהַצּוֹרְמָנִי תִּשְׁמְעוּ מִבֵּין עֲשָׂבִים לִפְנֵי שַׁחַר, אֲבָל אוֹתוֹ לְעוֹלָם לֹא תִמְצְאוּ לְהַבִּיט בּוֹ.

------------------
אַף יְלַמֵּד אוֹתָן וְיַזְהִיר בָּהֶן, כִּי הָאָבָק עָשׂוּי לְהַצְמִיחַ הַצְּמָחִים, בַּאֲשֶׁר רֵיחוֹתֵיהֶם, צִבְעֵיהֶם וְצוּרוֹתֵיהֶם יָפִים לְזִמְרָה; וְאֵין הָאָבָק עָשׂוּי לְהִתְגַּלְגֵּל בּוֹ וּלַהֲעִיפוֹ בָּאֲוִיר, כִּי בִּהְיוֹת צִפּוֹר מִתְגַּלְגֶּלֶת בְּטִיט וְעָפָר וּמַעֲלָה אָבָק בָּאֲוִיר, נִכְנָס הָאָבָק בְּאוֹתָם הַצִּנּוֹרוֹת, וְהַצִּנּוֹרוֹת מִסְתַּתְּמִים, וְאֵין זִמְרַת הַצִּפֳּרִים יְכוֹלָה לַעֲלוֹת בָּהֶם. 
------------------
הֵן חָזַרְתָּ עַל הַדְּבָרִים אֶלֶף פְּעָמִים עַד שֶׁהֵם יוֹצְאִים מֵאָזְנַי וּמִפִּי… סוֹף-סוֹף מַה מַּטְרִיד אוֹתְךָ בְּנוֹגֵעַ לַיְּהוּדִים? יֵשׁ לִי שֶׁבַע וְעֶשְׂרִים וּמֵאָה מְדִינָה, וּבְכָל מְדִינָה כַּמָּה וְכַמָּה עַמִּים וּשְׁבָטִים… מָה אִיכְפַּת לְךָ אִם יִהְיֶה עוֹד אֶחָד?…
הָמָן:

------------------
הֶחָתוּל מָנָה אֶת שִׁנֵי הַכֶּלֶב, וְהֵן נִרְאוּ מְחֻדָּדוֹת בְּיוֹתֵר, וְאָמַר: “אֶהְיֶה טוֹב לַתִּינֹוק בְּעֵת שֶׁאֲנִי בַּמְּעָרָה, אִם אֵין הוּא מוֹשֵׁךְ אֶת זְנָבִי יוֹתֵר-מִדַּי בְּחָזְקָה - לְעוֹלָם וּלְעוֹלְמֵי-עוֹלָמִים.
אֲבָל עדיִן אֲנִי הֶחָתוּל הַמִּתְהַלֵּךְ לְבַדִּי, וְכָל הַמְּקוֹמוֹת שָׁוִים בְּעֵינָי.”

------------------
וּבֵין כָּל אֵלֶּה עָמְדָה סֻכָּה אַחַת דַּלָּה וּמְדֻלְדֶּלֶת, לֹא מַרְאֶה לָהּ וְלֹא חֶמְדָּה, הַסְּכָךְ שֶׁעָלֶיהָ דָּלִיל וְיָבֵשׁ, וְהִיא מְלֵאָה סְדָקִים וּפְרָצִים; נְבוּבַת-חַלּוֹן הִיא וַעֲקֻמַּת-דֶּלֶת, אֵין מְתֹם וְאֵין הַתְאָמָה, וְכֻלָּהּ מִתְקַיֶּמֶת בְּנִסִּים.
וָאֶצְחַק בְּלִבִּי עַל זוֹ הַסֻּכָּה הַדְּווּיָה, שֶׁנִּזְדַּקְּרָה בֵּין כָּל אוֹתָם הַהֵיכָלוֹת הַחֲמוּדִים.
אֵין זֹאת – אָמַרְתִּי – כִּי שָׂרִיד הִיא מֵאֵיזֶה דּוֹר חָשֹׁךְ וַחֲסַר-יְכֹלֶת, וְרַק בְּמִקְרֶה נִשְׁתַּיְּרָה כָּאן.

------------------
בָּרְחוֹב רָצִים שְׁנַיִם-שְׁלשָׁה צִלְלֵי אֲנָשִׁים, וְהֵם צוֹעֲקִים: אֵשׁ בַּגֹּרֶן בְּבֵית-גָּן! אֵשׁ בַּגֹּרֶן בְּבֵית-גָּן“.
וְאַחֲרֵיהֶם מִתְלַקְּטִים וְרוֹדְפִים אֲנָשִׁים, יְלָדִים, כְּלָבִים, כֻּלָּם בְּכִוּוּן אֶחָד.
וְהַ”גּוֹנְגְּ" עוֹדוֹ רוֹעֵשׁ.
אֶתְמוֹל רָאִיתִי חִשּׁוּק-בַּרְזֶל תָּלוּי עַל פָּרָשַׁת-הַדְּרָכִים, וּפַטִּישׁ קָשׁוּר בְּשַׁרְשֶׁרֶת עַל-יָדוֹ.
סָבַרְתִּי, לְנוֹי הֵם; וְהִנֵּה אֲנִי רוֹאֶה תּוֹעַלְתָּם.
הִתְלַבַּשְׁתִּי וְרַצְתִּי עִם בְּנֵי-הַכְּפָר.

------------------
יְבֹרַךְ הַקָּטָן הַזֶּה.
כְּהוֹרָיו יִהְיֶה; אֶל-נָכוֹן זְהֹב-תַּלְתַּלִּים וַחֲמִיד-עֵינַיִם יִהְיֶה".
וְגַם הָאָחוֹת הַשְּׁנִיָּה בֵּרְכָה אֶת הַיֶּלֶד הֶעָתִיד לְהִוָּלֵד.
וַתֶּעְתַּרְנָה עַל פְּסִיכֵי נְשִׁיקוֹת וְאִחוּלִים טוֹבִים.
וּפְסִיכֵי הוֹלִיכָתַן הָאַרְמוֹנָה, וַתְּצַו עַל מְשָׁרְתֶיהָ הַבִּלְתִּי-נִרְאִים לְהָכִין לְאַחְיוֹתֶיהָ מֶרְחַץ-חַמִּים (כִּי מִדֶּרֶךְ רְחוֹקָה בָּאוּ) וְלַעֲרוֹךְ לָהֶן סְעֻדָּה יָפָה.

------------------
מַה-כִּי תֵשֵׁב עַל יָדִי, וְכָל מַתְּנוֹתַי, תַּכְשִׁיטֵי זָהָב וַאֲבָנִים יְקָרוֹת, לֹא יִשְׁבּוּ אֶת לִבָּהּ, וְאַף פַּת-לֶחֶם, אוֹ טִפַּת-יַיִן לֹא תִקַּח אֶל פִּיהָ כָּל הַיָּמִים.
רְדִי, בִּתִּי, אֶל מִרְכֶּבֶת הֶרְמֶס, שַׁגְרִיר זֶאוּס, וּסְעִי אִתּוֹ אֶל אַרְצוֹת-הָאוֹר וְאֶל אִמֵּךְ, אֲשֶׁר כֹּה תֶּעְגְּמִי אֵלֶיהָ.
וַתֵּרֶד פֶּרְסֶפוֹנֵי-קוֹרֵי מִכִּסְאָהּ אֶל מִרְכֶּבֶת-הֶרְמֶס, וַתֵּשֶׁב בָּהּ.

------------------
עוֹד אַנְשֵׁי-הָאֳנִיָּה הֲמוּמִים מִן הַמּוּזָרוֹת הַקּוֹרוֹת אוֹתָם, וְרַגְלֵיהֶם צוֹעֲדוֹת בְּנִדְנוּד עַל הַיַּבָּשָׁה, וַיֵּצֵא לִקְרָאתָם אַפּוֹלוֹן בִּדְמוּת עֶלֶם נָהִיר, וַיַּשְׁבִּיעֵם לִהְיוֹת לוֹ לְכֹהֲנִים.
וַיִּשָּׁבֵעוּ.
דְּבוֹרִים מַרְחִיבוֹת אֶת הַדְּבִיר 
וַיְצַו אַפּוֹלוֹן עַל כֹּהֲנָיו לְהַרְחִיב אֶת דְּבִירוֹ, לַעֲשׂוֹתוֹ תַּבְנִית הֵיכַל-תִּפְאָרֶת.
וְהָאֲנָשִׁים סוֹחֲרִים הָיוּ מִימֵיהֶם, וְלֹא יָדְעוּ לִבְנוֹת.

------------------
– בְּנִי, בִּני! – אָמְרָה אִמּוֹ פְּעָמִים אֵין-סְפוֹר, כְּשֶׁהִיא מְנַעֲנַעַת זְנָבָהּ בְּחֵן – מֶה עָשִׂיתָ שֶׁלֹּא הָיִיתָ צָרִיךְ לַעֲשׂוֹת? 
– נִסִּיתִי לִרְדּוֹת יְצוּר שֶׁהִגִּיד לִי כִּי רְצוֹנוֹ לִהְיוֹת רָדוּי בְּכַפָּתִי מִתּוֹךְ קְלִיפָּתוֹ, וְכַפָּתִי מְלֵאָה עֳקָצִים – אָמַר הַיָּגוּאָר רַב-הַגְּוָנִים. 

------------------
אָז אָמַר נְקוֹנְג מִתּוֹךְ אַגַּן-הַמֶּלַח: 
– בּוֹא וּשְׁאַל אוֹתִי עַל כָּךְ בּיוֹם-הַמָּחֲרָת, שֶׁכֵּן אֲנִי עוֹמֵד לְהִתְרַחֵץ. 
וּבְכֵן, הֵם נִשְׁאֲרוּ בְּלֵב אוֹסְטְרַלְיָה, הַקֶּנְגּוּרוּ הַיָּשִׁישׁ וְהַכֶּלֶב הַצָּהֹב דִיְנְגוֹ, וְכָל אֶחָד אָמַר לַחֲבֵרוֹ: “אַשְׁמָתְךָ הִיא.”
------------------
פִּתְחִי לִבֵּךְ לְהַצָּעַת זֶאוּס, וְשׁוּבִי-צַוִּי בִּרְכָתֵךְ לְכָל הַחַי וְהַצּוֹמֵחַ".
וַתִּשְׁמַע דֵּימֶטֶר לְקוֹל רֵיעָה, אֵם גְּדוֹלֵי-אֵלִים, וַתְּצַו עַל פְּרָחִים וּדְשָׁאִים – וַיָּנוּבוּ רַעֲנַנִּים.
וְעַל עֵצִים – וַיִּתְּנוּ פִּרְיָם, וְהַחִטָּה וְהַשְּׂעוֹרָה וְהַכֻּסֶּמֶת פָּרְצוּ זָהָב מִן הָאָרֶץ.

------------------
אֵאוֹס, אֵלַת-הַשַּׁחַר וְרֻדַּת-הָאֶצְבָּעוֹת, אֵאוֹס הַמְּנַפְנֶפֶת סוּדַר-שָׁנִי עַל פְּנֵי הָרָקִיעַ לְבַשֵּׂר אֶת בּוֹא מִרְכֶּבֶת-הַשֶּׁמֶשׁ, אָהֲבָה אֶת טִיתוֹנוֹס, נָסִיךְ צָעִיר מִמִּשְׁפַּחַת מַלְכֵי-אִידָה.
וַתִּקָּחֵהוּ עִמָּהּ אֶל אַפְסֵי מִזְרָח וַתָּדָר עִמּוֹ.
וַתָּבוֹא אֵאוֹס לִפְנֵי זֶאוּס, הַשַּׁלִּיט בָּאֵלִים, וַתִּתְחַנֵּן לְפָנָיו: "אָהַבְתִּי אֶת טִיתוֹנוֹס, וְהוּא בֶן-תְּמוּתָה.
עֲשֵׂהוּ-נָא לְבֶן-אַלְמָוֶת, וְנֶאֱהַב נֶפֶשׁ-אֶת-נֶפֶשׁ לְעוֹלָמִים".
וַיֵּעָתֵר לָהּ זֶאוּס.

------------------
וְשָׁם, עַל גַּב רַפְסוֹדָה וּבְלֵב הַיָּם, כְּשֶׁאֵינוֹ לוֹבֵשׁ אֶלָּא מִכְנְסֵי-בַד כְּחֻלִּים וְזוּג קִשּׁוּרֵי-מִכְנָסַיִם (עֲלֵיכֶם לִזְכּוֹר בְּיִחוּד אֶת קִשּׁוּרֵי-הַמִּכְנָסַיִם, חֲבִיבַי וַאֲהוּבַי!), וּבְיָדוֹ אוֹלָר, מָצָא סַפָּן אֶחָד, יָחִיד וּמְיֻחָד, שֶׁנִּטְרְפָה סְפִינָתוֹ בַּיָּם, וְהוּא יוֹשֵׁב בָּדָד וְגוֹרֵר בְּהוֹנוֹת רַגְלָיו בְּתוֹךְ הַמַּיִם. 
------------------
וְטֶרֶם יֹאכְלוּ וְיִשְׁתּוּ וְטֶרֶם יִפְרְקוּ מִטְעֲנֵיהֶם, צִוָּה בְּרִיגְהַם יוֹנְג וַיַּחַרְשׁוּ מַעֲנִית אֲדָמָה וַיִּזְרְעוּ בָּהּ מִן הַחִטָּה אֲשֶׁר בְּאַמְתְּחוֹתֵיהֶם. וַיִּקְבְּעוּ אֶת הַיּוֹם הַהוּא לְמִשְׁתֶּה וּלְיוֹם טוֹב לְדוֹרוֹתָם.
וֵאלֹהִים בֵּרַךְ אֶת זֵעָתָם, וַיְהִי בְּעֵת הַקָּצִיר וַתִּשְׂתָּרֵע הַקָּמָה זָהָב נִגָּר מִקְצוֹת הָעִיר אֲשֶׁר יָסְדוּ עַד לְרַגְלֵי הַגְּבָעוֹת הָרְחוֹקוֹת. וּבְבֹקֶר תָּכֹל אֶחָד יָצְאוּ הַמַּאֲמִינִים, אִישׁ חֶרְמֵשׁוֹ בְּיָדוֹ.

------------------
וְהַנַּעַר מֹשֶׁה רָאָה דְמָעוֹת מְבַצְבְּצוֹת בְּעֵינֵי הָאִישׁ אֲשֶׁר הֶאֱכִילָהוּ לֶחֶם וֶהֱבִיאָהוּ אֶל מִשְׁכְּנוֹת הַיְּהוּדִים; וַיֵּצֶר לְמֹשֶׁה מְאֹד, וַיִּשְׁכַּח כִּי אַךְ נַעַר הוּא, כָּמוֹהוּ כִמְעַט כְּאַחַד הַיְּלָדִים נוֹשְׂאֵי טַלִּיתוֹת אֲבוֹתֵיהֶם, וַיַּעַן וַיֹּאמַר בְּקוֹל תַּקִּיף וּבְלָשׁוֹן בְּרוּרָה: “רַבּוֹתַי, טְהוֹרֵי יִשְׂרָאֵל! תּוֹבֵעַ אֱלֹהִים עֶלְבּוֹנָם שֶׁל גֵּר, יָתוֹם וְאַלְמָנָה.

------------------
– עֲדַיִן אֵינֶנִּי בּוֹחֵר. רְאֵה! הִנֵּה הַיַּלְדָּה אֲשֶׁר רָאֲתָה אוֹתִי בּוֹרֵחַ מִלְּכַתְּחִלָּה. אִלּוּ דִּבְּרָה אָז, הָיָה זְקַן-הָאַשָּׁפִים מַזְמִין אוֹתִי בַּשֵּׁנִית, וְכָל זֶה לֹא הָיָה מִתְרַחֵשׁ. מַה יְכוֹלָה הִיא לַעֲשׂוֹת לְמַעֲנִי?
אָמְרָה הַבַּת הַקְּטַנָּה:
– אֱגוֹז טוֹב הוּא זֶה שֶׁאֲנִי אוֹכֶלֶת. 
------------------
כֵּן יְדַבְּרוּ תָמִיד בְּנֵי שֵׁבֶט פֶּתֶן הַסְּלָעִים הַדּוּ-צִבְעוֹנִי.
וּבְכֵן, הוּא מָשַׁךְ וְהַפִּילוֹן מָשַׁךְ, וְהַתַּנִּין מָשָׁךְ. אֲבָל הַפִּילוֹן וּפֶתֶן-הַסְּלָעִים הַדּוּ-צִבְעוֹנִי מָשְׁכוּ בְּיֶתֶר עֹז; וְלִבְסוֹף הִרְפָּה הַתַּנִּין מֵחָטְמוֹ שֶׁל הַפִּילוֹן בְּקוֹל שֶׁנִּשְׁמַע כְּצֵאת הַפְּקָק מִסּוֹף הַלִּימְפּוֹפּוֹ וְעַד סוֹפוֹ.

------------------
"הוֹ, גַּג-אַרְמוֹן לְלֵילוֹת לֹא-עָבִים! פַּרְדֵּס מַצְמִיחַ אוֹרֵי-זָהָב! עָמֹק, שְׁלוּל-גְּבוּלוֹת, כַּבִּיר! אַתָּה הוֹוֶה, וּמִקֶּדֶם הָיִיתָ, בִּירָה וּמִקְדָּשׁ וּבֵית-חַיִּים לְאֵיפֹה וּלְמָתַי, בְּנֵי-הַנֶּצַח. הִנְּךָ כִּפָּה קַיֶּמֶת, הַחוֹפֶפֶת עַל מַעֲשִׂים וּתְקוּפוֹת, עֲדֶן לֹא נוֹלָדוּ. 

------------------
וַתַּשְׁבַּע הֶקַּטֵּי אֶת הֶלְיוֹס לֵאמֹר: "לֹא תֵצֵא עִם רִכְבְּךָ לְמַלְאֲכוּת-יוֹמְךָ, עַד אִם הִגַּדְתָּ אֶת אֲשֶׁר יָדָעְתָּ: מִי הוּא זֶה אֲשֶׁר לָקַח אֶת קוֹרֵי, וּבִרְשׁוּת מִי לְקָחָהּ?"

------------------
וַהֲרֵי שְׁמוֹתָן, שֶׁנִּתְּנוּ מִתּוֹךְ צְחוֹק בַּיְּשָׁנִי-סַקְרָנִי: רַחֲמָה, רָזִיָּה, סֶרְיָה, וְשֵׁם-הַצְּעִירָה רַסְמִיָּה. אַחַת מִן הַקְּטַנּוֹת הִיא אָחוֹת לְרַסְמִיָּה, אֲבָל שָׁכַחְתִּי אֵיזוֹהִי. נִגַּשׁ צָעִיר אֶחָד, מִבְּנֵי-הָעַרְבִים, וְהִצִּיג עַצְמוֹ כְּאָח שֶׁל רַסְמִיָּה – רַסְמִי שְׁמוֹ.
הָעַרְבִים הָאֵלֶּה הֵם שְׁכֵנִים בַּמָּקוֹם. 
------------------
וַתֶּחֱוַר הַנַּעֲרָה, אֲבָל הִתְעַקֵּשׁ הִתְעַקְּשָׁה לַעֲמוֹד בְּדִבּוּרָהּ וְנַסּוֹת כֹּחָהּ מוּל כֹּחַ הָאֵלָה.
וַתַּעֲשֶׂינָה שְׁתֵּיהֶן בַּאֲרִיגָה צִבְעוֹנִית, וִידֵיהֶן פּוֹזְזוֹת בַּמְּלָאכָה.
סִפּוּר אֶבְרוֹפֵּי וְהַפָּר, מְאֹרָג וּמְרֻקָּם מֵאֵת אֲרַכְנֵי 
וַתֶּאֱרוֹג וַתַּעַשׂ אֲרַכְנֵי בַּצֶּמֶר – בְּלֹבֶן, בְּדַר וּבִסְגוֹל – אֶת סִפּוּר אֶבְרוֹפֵּי, בַּת אַגֵּינוֹר מֶלֶךְ-צוֹר.
זֶאוּס, הַשַּׁלִּיט בָּאֵלִים, נָתַן עֵינוֹ בְּאֶבְרוֹפֵּי.

------------------
וּמֵאֲחוֹרַי כְּבוּיִים הַמְּאוֹרוֹת, וְהַנּוֹסְעִים מְקֻפָּלִים וּמְנַמְנְמִים אִישׁ-אִישׁ בְּמוֹשָׁבוֹ, זִמְזוּם הַמְּכוֹנִית וְנַעְנוּעֶיהָ – כְּשִׁיר-עֶרֶשׂ לָהֶם וּכְנַעְנוּעֵי עֶרֶשׂ. יְשֵׁנִים זָקֵן וְצָעִיר, אִישׁ וְאִשָּׁה. נַעֲרָה אַחַת, אַשְׁרֶיהָ, כִּי כְּתֵפוֹ שֶׁל אוֹהֵב לָהּ לְמִשְׁעָן. וּבָחוּר אֶחָד, אֲשֶׁר הִבִּיט בַּחַלּוֹן וְהִתְעַקֵּשׁ שֶׁלֹּא לִישׁוֹן, גַּם הוּא סוֹף-סוֹף רֹאשׁוֹ שָׁמוּט, וְהוּא רָדוּם. אֶחָד אָנֹכִי עֵר. 
------------------
שַׁבְתִּי וּבָאתִי לְאוֹתָה עִיר מֵקֵץ מֵאָה שָׁנָה, וְרָאִיתִי וְהִנֵּה מוֹט הִתְמוֹטְטוּ כָּל אוֹתָם אַרְמְנוֹת-הַפְּאֵר, הַמִּגְדָּלוֹת הַמְּבֻצָּרִים הָיוּ לְגִבּוּבֵי-אֲבָנִים וְתִלֵּי-חֳרָבוֹת; וְהַסֻּכָּה הַהִיא, הַסְּדוּקָה וְהַפְּרוּצָה, עוֹדָהּ עוֹמֶדֶת כְּמוֹ שֶׁהָיְתָה, עַל גַּגָּהּ הַשָּׁמוּט, חַלּוֹנָהּ הַנָּבוּב וְדַלְתָּהּ הָעֲקֻמָּה.

------------------
וּפֻלְחָנָהּ הִתְפַּשֵּׁט וְעָצַם, עַד הָיוּ כָּל אַנְשֵׁי הָאִי הַגָּדוֹל, קַפְרִיסִין, לְמַאֲלִיהֶיהָ.
וַיָּקִימוּ לָהּ הֵיכָל בְּעִיר-הַפְּאֵר, פָּפוֹס.
וּפֻלְחָנָהּ הִקִּיף אֶת אִי-כְרֵתִים, וְגַם בִּקְנוֹסוֹס, עִיר-הַסַּחַר אֲשֶׁר לַכְּרֵתִים, הוּקַם לָהּ הֵיכָל לְעָבְדָה אוֹתָהּ בִּמְנָחוֹת, טְקָסִים וּתְהִלּוֹת.
וּבְפִי מְשׁוֹרְרִים תְּכֻנֶּה: יְלִידַת הַקָּצֶף.
הָאֶרִינְיוֹת 

------------------
וַיָּבֵא מִבִּכּוּרֵי-הָאַשְׁכּוֹלוֹת אֶל הַנִּיסוֹת אֲשֶׁר גִּדְּלוּהוּ, וַתֹּאכַלְנָה, וַתָּאֹרְנָה עֵינֵיהֶן.
סִילֶנוֹס מְלַמֵּד לְדִיאוֹנִיסוֹס לְהֵיטִיב אֶת הַטּוֹב 
אַחַר הָלַךְ לְבַקֵּשׁ אֶת סִילֶנוֹס הַזָּקֵן, וַיִּמְצָאֵהוּ רוֹקֵחַ מַשְׁקֵה-דְבַשׁ בְּמַכְתֵּשׁ-אֶבֶן תַּחַת אַחַד הָאַלּוֹנִים.
וּבְיַד דִּיאוֹנִיסוֹס שָׂרִיג-אַשְׁכּוֹלוֹת מִן הַגֶּפֶן, מִנְחָה לִידִידוֹ-מוֹרוֹ.
וַיֹּאמֶר אֶל סִילֶנוֹס: הִנֵּה מַה שֶּׁעָלָה מִקֶּבֶר הַמַּקֵּל בֶּן-הַכַּלְבָּה".

------------------
וַתֵּדַע אֲרַכְנֵי בְּנַפְשָׁהּ כִּי נֻצָּחָה, כִּי שָׂגְבָה מִמֶּנָּה עֲדִינוּת-מַעֲשֶׂה כִּעֲדִינוּת רִקְמַת הַפַּרְפַּר הַהוּא, וְכִי כָּל הַדְרַת אֲרִיגֶיהָ הַקְּשֻׁתִּים, הַטְּוֻסִּים וְהַשְּׁזֻפִּים 1 לֹא יִשְׁווּ לְפַשְׁטוּת-הָאֳמָן שֶׁל מְלֶאכֶת-אַתֵּינֵי וּלִתְבוּנַת זוֹ בַת-זֶאוּס לְהַקְרִין חַיֵּי-חַיִּים בַּכֹּל מִמֶּרְכַּז-נֹגַהּ זָעִיר אֶחָד.
קִנְאַת אֲרַכְנֵי וּמַעֲשֵׂה טֵרוּפָהּ וַיִּמַּהֲלוּ בָהּ קִנְאָה וָכַעַס וָפַחַד וַיִּהְיוּ לְאֶרֶס בְּדָמָהּ.

------------------
וּבְטֵרוּף-נַפְשָׁהּ חָטְפָה חוּט-כֶּסֶף, דַּק-דַּק אַךְ חָזָק-חָזָק, וַתַּשְׁלֵךְ אֶת קְצֵה-הַחוּט הָאֶחָד דְּמוּת-לֻלָּאָה לְהַאֲחִיזֵהוּ בַּקּוֹרָה הַתּוֹמֶכֶת אֶת גַּג-הַבַּיִת, וְאֶת קְצֵה-הַחוּט הַשֵּׁנִי כָּרְכָה מִסָּבִיב לְצַוָּארָהּ; וַתִּקְפֹּץ קְּפִיצָה גַסָּה לְמַעַן הֵחָנֵק, וַיִהְיֶה הַמָּוֶת מָנוֹס לָהּ מֵחֲמַת-הָאֵלָה.

------------------
וּלְמָחֳרָת, עַד פָּנָה יוֹם, הָלַךְ אֶל הַשָּׂדֶה, וַיִּלְקֹט כָּל כָּחֹל, כָּל צָהֹב וְכָל עָקֹד בַּפְּרָחִים: סִגָּלִיּוֹת וְסַרְעֲפוֹת, חֲבַצְלוֹת-סוּף, נַעֲלוֹנִים וַאֲמֶרִילוֹת. וַיִּקְלְעֵם מָעוֹן הָדוּר, רַעֲנָן בִּסְרִיגָיו וּמַרְהִיב בִּצְבָעָיו, נוֹזֵל בָּשְׂמֵי שִׁכָּרוֹן וְכִלְיוֹן-הַנֶּפֶשׁ. וַיָּשֶׂם בַּלָּיְלָה הַהוּא אֶת כְּלוּב-הַצְּמָחִים עַל כָּרוֹ.

------------------
שׁוּב פָּרַץ הַיָּרֹק הָעַלִּיז, – הַפַּעַם בְּצוּרַת יֶרֶק עֵשֶׂב וְאִילָן – וְכִסָּה אֶת הָעֲרָבוֹת וְאֶת צַלְעוֹת-הֶהָרִים. אַךְ בִּגְבוֹר אַחַד-הַקְּצָווֹת שֶׁל חֹם אוֹ קֹר, יַשְׁחִימוּ וְיִתַּלְּעוּ עָלִים: יְנַצַּח יְסוֹד-הֶעָפָר אֶת יְסוֹד-הַמַּיִם, זֶה יְסוֹד הַיֶּרֶק הַחַי – עַד יָבוֹאוּ גִשְׁמֵי-בְרָכָה וִיחַדְּשׁוּ אֶת צִבְאוֹת-הַצּוֹמֵחַ.

------------------
וַיִּשְׁאַל זֶאוּס: "הַאִם יֵשׁ מִי מִכֶּם, אֵלִים וְאֵלוֹת בְּלֶמֶד-זֶאוּס, יְפַנֶּה מְקוֹמוֹ לְדִיאוֹנִיסוֹס, אֲשֶׁר הִצִּיל בְּנֵי-אָדָם, אֵלִים וְעוֹלָם מֵהֲשָׁבָה אֶל תֹּהוּ בִּידֵי אַגְדִּיסְטִיס הָאָיֹם? " הֶחֱרִישׁוּ הָאֵלִים וְהָאֵלוֹת.
רַק הֶסְטִיָּה הַצְּנוּעָה וְהָעֲנָוָה קָמָה וַתֹּאמַר: "יָקְרָה לִי אֵשׁ-הָאָח בְּבָתֵּי-עֲנִיִּים מִשֻּׁלְחֲנוֹת-זָהָב בּאוֹלִימְפּוֹס.
אֵלִים קִנְאָה יוֹדְעִים וּפֻלְחָנוֹת יַהֲרוּ מְרִיבוֹת, מִקְדָּשִׁים בְּמִקְדָּשִׁים יִתְחָרוּ.

------------------
בִּימֵי קֶדֶם, בְּאִי לֹא נוֹשָׁב, הַקָּרוֹב לְחוֹף יַם סוּף דָּר פַּרְסִי אֶחָד וְלוֹ כוֹבַע נִפְלָא, בַּהֲדָרוֹ לֹא יִשְׁווּ כָל כִּתְרֵי מַלְכֵי מִזְרָח, וְהַפַּרְסִי שָׁכַן לְחוֹף יַם-סוּף וְאִתּוֹ רַק כּוֹבָעוֹ וְסַכִּינוֹ וְתַנּוּר-בִּשּׁוּל מֵאוֹתוֹ מִין שֶׁחַס לָכֶם לִנְגֹּעַ בּוֹ. 
------------------
– מְצֻיָּן! – אָמַר אִטִּי-מוּצָק – עוֹד מְעַט תְּשׂוּמֶת-לֵב בַּעֲצִירַת נְשִׁימָתְךָ, וְתוּכַל לָגוּר בְּתַחְתִּית הָאֲמַזּוֹן הַגּוֹעֵש. וְעַכְשָׁו אֲנַסֶּה אֶת הַתַּרְגִּיל שֶׁל עֲטִיפַת רַגְלַי הָאֲחוֹרִיוֹת מִסָּבִיב לְאָזְנַי, שֶׁאַתָּה מֵעִיד עָלָיו כִּי הוּא כָּל-כָּךְ נוֹחַ. מַה תִּגְדַּל הַפְתָּעָתוֹ שֶׁל הַיָּגוּאָר רַב-הַגְּוָנִים! 

------------------
אֲבָל בֶּאֱמֶת הָיָה זֶה הַתַּנִין. הוֹ חֲבִיבַי וַאֲהוּבַי, וְהַתַּנִּין מִצְמֵץ בְּעֵינוֹ הָאַחַת – כָּכָה!
– בִּרְשׁוּתְךָ אֶשְׁאַל, - אָמַר פִּילוֹן בְּנִמּוּס רָב, – שֶׁמָּא נִזְדַּמֵּן לְךָ לִרְאוֹת תַּנִּין בְּאֵלֶּה נְאוֹת הַמִּרְבָּץ?
מִצְמֵץ הַתַּנִּין בְּעֵינוֹ הַשְּׁנִיָּה, וְהֵרִים אֶת חֲצִי-זְנָבוֹ מִתּוֹךְ הַבֹּץ. וְהַפִּילוֹן נָסוֹג אָחוֹר בְּתַכְלִית הַנִּמּוּס, כִּי לֹא הָיָה לוֹ חֵשֶׁק לִסְפֹּג עוֹד מַלְקוֹת.
– בֹּא הֵנָּה קְטַנְטַן, - אָמַר הַתַּנִּין. –

------------------
קִפָּרִיסוֹס הָיָה נַעַר יָפֶה מִבְּנֵי-הָאָדָם, אֲשֶׁר הָאֵל אַפּוֹלוֹן קֵרְבָהוּ אֵלָיו בְּאַהֲבָה, וַיְלַמְּדֵהוּ חָכְמַת-צַיִד, דָּרוֹךְ קֶשֶׁת וְכוֹנֵן חֵץ, וְרָמֹה הָרֹמַח.
וּלְאַפּוֹלוֹן צְבִי נֶהְדָּר, עוֹרוֹ כָּתֹם, בְּעַגְלִילֵי-לֹבֶן בָּרֹד, צִיץ-כֶּסֶף בְּמִצְחוֹ, וְלוֹ קַרְנֵי-זָהָב רָמוֹת וַעֲנֵפוֹת, וּפַרְסוֹתָיו – כָּסֶף.
וַיְהִי הַצְּבִי חַיַּת-שַׁעֲשׁוּעִים לְקִפָּרִיסוֹס תַּלְמִיד-אַפּוֹלוֹן.

------------------
הַזָּר חָשַׁב: “אָכֵן, זוֹ יָלְדָּה נִפְלָאָה בִּמְאֹד-מְאֹד.
הִיא מְנַעֲנַעַת בִּזְרוֹעוֹתֶיהָ, וְנוֹתֶנֶת עָלַי בְּקוֹלָהּ, וַאֲנִי אֵינֶנִּי מֵבִין אַף מִלָּה מִכָּל דְּבָרֶיהָ.
אֲבָל אִם לֹא אֶעֱשֶׂה מַה שֶׁהִיא מְבַקֶּשֶׁת, אֲנִי יָרֵא מְאֹד פֶּן יִכְעַס אוֹתוֹ הָאַלּוּף הַגֵּא הַפּוֹנֶה-עֹרֶף לְאוֹרְחִים”.
הוּא קָם, וּפָצַל קְלִפָּה לְבָנָה מֵעֵץ-לִבְנֶה, וְנָתַן אוֹתָהּ לְטָפִי.

------------------
חֲדַר-אֹכֶל מְרֻבָּע, שְׁנַיִם-שְׁלשָׁה בָּתֵּי-מְגוּרִים, בְּנוּיֵי-קוֹמוֹתַיִם, וּמִבְנִים שׁוֹנִים בִּלְתִּי-גְמוּרִים בְּכָל שְׁלַבֵּי-עֲשִׂיָּה – אֵלֶּה מְהַוִּים אֶת שֶׁלֶד מְעוֹן-הַקִּבּוּץ. כִּפַּת-הָהָר אֵינָהּ מְתֹרֶצֶת, וְהִיא מִתְנַחְשֶׁלֶת בְּמַעֲלוֹת וּמוֹרָדוֹת, זְרוּעֵי שְׁיָרִים וָחֳמָרִים וַאֲבִיזָרִים הַכְּרוּכִים בִּבְנִיָּה. 
------------------
