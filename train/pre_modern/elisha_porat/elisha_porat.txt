לִי אֵינוֹ קוֹרֵא אַף פַּעַם בִּשְׁמִי.
כְּשֶׁהָיִיתִי קְטַנְטַן הָיָה קוֹרֵא לִי “תִּינוֹק”.
כְּשֶׁגָדַלְתִּי קְצָת הִתְחִיל קוֹרֵא לִי “הַיֶּלֶד”.
כְּאִלוּ בֵּן בְּלִי שֵׁם אֲנִי.
אִמָּא רַק הָיְתָה מְחַיֶכֶת אֲבָל אַבָּא הָיָה קְצָת נִרְגָז.
“מַה זֶה אִתְּךָ, אַבְרָם?” הָיָה שׁוֹאֵל, “הֲרֵי לַיֶּלֶד יֵשׁ שֵׁם!…”
“כֵּן, כֵּן,” אָמַר אַבְרָם, “אֲנִי יוֹדֵעַ.”
“וּבְכֵן קְרָא לוֹ בִּשְׁמוֹ וַחֲדַל מִכָּל הַשֵּׁמוֹת הַמַּצְחִיקִים שֶׁלְּךָ!”

------------------
“עַכְשָׁו הַפְנֵה אוֹתָהּ שׁוּב יָמִינָה,” אָמַר אַבָּא, “לְכִווּן הַסֻּכָּה.”
עָשִׂיתִי כִּדְבָרָיו, וְהַסּוּסָה נִשְׁמְעָה לִי לְהַפְלִיא.
"אַתָּה מַמָשׁ עֶגְלוֹן! צָחַק אַבָּא.
“לֹא,” אָמַרְתִּי, “זֶה רַק כְּשֶׁאַתָּה עַל-יָדִי.”
“אֵין דָבָר,” אָמַר אַבָּא, “אַתָּה עוֹד תִּלְמַד.
אַף אֶחָד לֹא נוֹלַד עִם הַמּוֹשְׁכוֹת בַּיָּד.”
הִגַעְנוּ אֶל רַחֲבַת הַכֻּרְכָּר הַקְּטַנָה שֶׁלִפְנֵי הַסֻּכָּה.
אַבָּא יָרַד וּמִהֵר לִקְשֹׁר אֶת רִתְמוֹת הַסּוּסָה אֶל אֶחָד מֵעַמוּדַי הַסֻּכָּה.

------------------
וְנֶעֱלָב הָיִיתִי עוֹד יוֹתֵר עַל שֶׁעֲדַיִן אֲנִי קָטָן מִדַי וּמְיֻתָּר מִדַי בִּשְׁבִיל לָצֵאת עִם אַבָּא לַעֲלִילוֹת הַצַּיִד הַמְּרַתְּקוֹת שֶׁלוֹ.
וַהֲכִי יוֹתֵר הָיִיתִי נֶעֱלָב בִּגְלַל אַבָּא שֶׁהִבְטִיחַ – וְלֹא קִיֵם.
"הֲרֵי הִבְטַחְתָּ, אַבָּא! הָיִיתִי אוֹמֵר לוֹ וּמְבַקֵשׁ, “הֲרֵי הִבְטַחְתָּ שֶׁהַפַּעַם אַתָּה לוֹקֵחַ אוֹתִי אִתְּךָ!…”
“כֵּן,” הָיָה אַבָּא נֶחֱלָץ מִמֶנִי, “כֵּן, הִבְטַחְתִּי.
זֶה נָכוֹן.

------------------
“אֵין דָבָר,” אָמַר אַבָּא, “בּוֹא, נַעֲבִיר אֶת הַבְּרָזִים וְנִסַע הַבַּיְתָה.
אַתָּה עָבַדְתָּ מַסְפִּיק הַיּוֹם.
אַתָּה צָרִיךְ לְהִתְרַחֵץ.
עוֹד יַחְשְׁבוּ שֶׁאַתָּה כּוּשִׁי קָטָן…”
עָזַרְתִּי לְאַבָּא לְהַעֲבִיר אֶת הַבְּרָזִים, וְאַחַר-כָּךְ עָבַרְנוּ וְהִתְקַנוּ אֶת כָּל הַסְּכָרִים שֶׁנִּפְרְצוּ, וְאַבָּא אָמַר:
“לֹא רַק הַסּוּסוֹת, גַּם הַמַּיִם הֵם לִפְעָמִים חַיוֹת רָעוֹת!”
לֹא הָיָה קַל לְאַבָּא לִנְהֹג בַּסּוּסָה.

------------------
לֹא הִסְפִּיק אַבָּא לוֹמַר מַהוּ הָעִקָר – וּבָרָד כָּבֵד שֶׁל אֲבָנִים גְדוֹלוֹת וּקְטַנוֹת נִתַּךְ עָלֵינוּ מִכָּל הַעֲבָרִים.
לֹא, לֹא הָיָה שׁוּם סָפֵק קַל שֶׁבַּקַלִים: נִלְכַּדְנוּ בְּמַאֲרָב שֶׁל פּוֹרְעִים עַרְבִים! כָּל כָּךְ רַע נִלְכַּדְנוּ, שֶׁאֲפִלוּ לֹא הִרְגַשְׁנוּ בַּהִתְקַהֲלֻיוֹת, וּבְסִיעוֹת הַפּוֹרְעִים שֶׁאָרְבוּ לָנוּ מִשְׁנֵי צִדֵי הַדֶּרֶךְ! וְכִי מִי זֶה אָמַר לָכֶם, שֶׁרַק בְּתוֹךְ שְׁכֶם נֶעֱרָכוֹת הִתְנַפְּלֻיוֹת? אַדְרַבָּא! 
------------------
"חָבֵרְדֹב נָשָׂא אֵלָיו עֵינַיִם מֻפְתָּעוֹת.
מַה קָרָה לוֹ לְאַבָּא שֶׁלִי? מֶה עָקַץ אוֹתוֹ פִּתְאֹם, שֶׁהוּא קָם לוֹ בְּאֶמְצַע הַלַּיְלָה, בְּאֶמְצַע הַמָּצוֹר, לִנְאֹם נְאוּמִים חוֹצְבֵי לֶהָבוֹת?

------------------
לְאַבָּא שֶׁלִּי נִכְנַס מִין דִּבּוּק בְּרֹאשׁוֹ: הוּא יַרְאֶה לִי אֶת אֶרֶץ-יִשְׂרָאֵל כַּמָּה שֶׁרַק אֶפְשָׁר וְכַמָה שֶׁרַק יוּכַל! לָכֵן סָחַב אוֹתִי וְטִלְטֵל אוֹתִי עִמוֹ לִירִיחוֹ הָרְחוֹקָה, לְיָם הַמֶּלַח הַמִּסְתּוֹרִי, לִירוּשָׁלַיִם הָעַתִּיקָה שֶׁמֵעֵבֶר לְהָרֵי הַחֹשֶׁךְ, וּלְכָל מָקוֹם שֶׁרַק הִצְלִיחַ.
אִמָּא כַּמּוּבָן הִתְנַגְדָה בְּכָל נַפְשָׁהּ לִיצִיאָתִי הַמְּטֹרֶפֶת.
“הוּא לֹא יִסַע אִתְּךָ,” הִתְחַנְנָה לְפָנָיו.
אֲבָל אַבָּא הִתְעַקֵשׁ וְלֹא וִתֵּר.

------------------
הֵרַמְתִּי אֶת עֵינַי אֶל מֵימֵי הַבְּרֵכָה שֶׁנִּפְתְּחוּ פִּתְאֹם לְפָנַי – וְלִבִּי קָפַץ מֵהַפְתָּעָה: מַמָשׁ לְפָנֵינוּ, בְּמֶרְחָק שֶׁל הוֹשָׁטַת יָד – שִׁיְטָה לָהּ מִשְׁפָּחָה שְׁלֵמָה שֶׁל נוּטְרִיוֹת! רָאִיתִי מְצֻיָן אֶת הָאָב וְאֶת הָאֵם, וּבֵינֵיהֶם שָׂחוּ לָהֶם וְהִשְׁתּוֹבְבוּ שְׁלשָׁה גוּרֵי נוּטְרִיוֹת קְטַנִים וַחֲמוּדִים מְאֹד.
“אַבָּא, אַבָּא!” קָרָאתִי אֶל אַבָּא קְרִיאָה חֲרִישִׁית.
אַבָּא לֹא הֵשִׁיב.

------------------
אֵין לְךָ הַרְבֵּה דוֹדִים עַכְשָׁו, אַחֲרֵי הַמִּלְחָמָה.” וּפִתְאֹם נִזְכַּר אַבָּא וְקָפַץ: “אוֹי וַאֲבוֹי, שָׁכַחְתִּי אֶת כָּל הַתַּפּוּזִים שֶׁהֵכִינָה אִמָּא…”
“אֵין דָבָר,” אָמַרְתִּי, “נוּכַל לִקְטֹף תַּפּוּזִים בַּדֶּרֶךְ, בֵּין הַפַּרְדֵסִים.”
“כֵּן,” הִסְכִּים אַבָּא, “נוּכַל.
אֲבָל בְּכָל-זֹאת חֲבָל.
רָצִיתִי לְהַגִישׁ לוֹ מַתָּנָה יָפָה – תֵּכֶף כְּשֶׁיַּעֲלֶה עַל הָעֲגָלָה.
וְגַם אִמָּא תִּצְטַעֵר.”

------------------
אֲנִי זוֹכֵר שֶׁיָּשַׁבְתִּי עַל בִּרְכָּיו שֶׁל אַבָּא בְּתַחֲנַת-הַמִּשְׁטָרָה, וְהֵצַקְתִּי לוֹ בִּשְׁאֵלוֹת:
“וְנִימֶר,” שָׁאַלְתִּי אֶת אַבָּא, “אֵיךְ נִצֵל נִימֶר?”
“הוֹ, זֶהוּ בֶּאֱמֶת סִפּוּר יָפֶה…” אָמַר לִי אַבָּא וְחִיֵךְ חִיוּךְ רָחָב.
“נִימֶר הָיָה בָּחוּר אַמִיץ וְגַם פִּקֵחַ!… הוּא פָּשׁוּט נִשְׁאַר לָשֶׁבֶת בְּתוֹךְ תָּא הַמַּשָׂאִית, מִתַּחַת לִבְרַד הָאֲבָנִים, וְהֵחֵל לְהָרִים קוֹל זְוָעוֹת לְעֵבֶר הַמִּתְנַפְּלִים.

------------------
לְאַחַר הַמְּהוּמוֹת שֶׁל לֵיל אֶמֶשׁ בָּרוּר הָיָה וּמוּבָן לְכָל תּוֹשָׁבֵי שְׁכֶם שֶׁהַמִּשְׁטָרָה לֹא תֵּשֵׁב לָהּ סָתַם כָּכָה, כְּלוּאָה בַּחֲצֵרָהּ.
הַ”גְרוּטָאָה" שֶׁלָנוּ תִּצְטָרֵף לַשַּׁיָרָה, תִּסַע אִתָּהּ עַד מוֹצָאֵי הָעִיר וְשָׁם תִּפָּרֵד מִמֶנָה וְתִסַע לָהּ לְדַרְכָּהּ, אֶל הַשְּׁפֵלָה.
וְכָךְ הָיָה.
הַשַּׁיָרָה הַמִּשְׁטַרְתִּית הִרְעִימָה בְנַהֲמוֹת-מָנוֹעַ, אֲלֻמוֹת-אוֹר שֶׁל זַרְקוֹרִים נִתְּזוּ אֶל הַחֲשֵׁכָה וְשַׁאֲגוֹת הַשּׁוֹטְרִים נִסְרוּ בְּדִמְמַת הָעִיר.

------------------
אַבָּא חָטַף אֶת מְעִילוֹ שֶׁל הַדּוֹד וְאֶת מִזְוְדוֹתָיו וְהֵחֵל לְהָעִיף הַכֹּל הַחוּצָה.
יָצָא מִן הַחֶדֶר וְאָמַר: “דַי! מַסְפִּיק! אֲנִי הוֹלֵךְ לְהָבִיא אֶת הָעֲגָלָה…”
אִמָּא רָצָה אַחֲרָיו וְדִבְּרָה אֶל לִבּוֹ: “הֲרֵי זֶה הַדּוֹד הַיָּחִיד שֶׁשָּׂרַד מִן הַמִּלְחָמָה.
הֲרֵי עַכְשָׁו לַיְלָה.
נְחַכֶּה עַד מָחָר, וּמָחָר נִרְאֶה…”
אֲבָל דָבָר לֹא עָזַר.
פְּנֵי אַבָּא הָיוּ לְבָנִים וְהוּא אָמַר:
“לָגַעַת בַּיֶּלֶד? מָה הַיֶּלֶד עָשָׂה לוֹ? מָה הַיֶּלֶד אָשֵׁם?”

------------------
וְהֶעָרִים הָעַרְבִיוֹת הַגְּדוֹלוֹת וְהַמְּשֻׁנּוֹת: שְׁכֶם, גֶ’נִין, יַעְבַּד וְטוּבַּס.
כָּל אֵלֶה הָיוּ כָּל-כָּךְ רְחוֹקִים מִמֶנִי, כָּל כָּךְ שׁוֹנִים וְעִם זֹאת קְרוֹבִים מְאֹד וּמֻכָּרִים בְּאֵיזוֹ דֶרֶךְ מֻפְלָאָה.
כַּמּוּבָן, אֵינֶנִי מִתְכַּוֵן רַק לִשְׁמוֹת הֶעָרִים וְהַכְּפָרִים וּשְׁמוֹת רָאשֵׁי הֶהָרִים הַגְּבוֹהִים, שֶׁהָיוּ מֻכָּרִים לִי עוֹד מִסִפּוּרֵי הַמִּקְרָא.

------------------
אֲבָל כְּשֶׁאֲנִי יוֹרֵד מִן הַגִּבְעָה אֶל הַגַּיְא וְעוֹלֶה שׁוּב – אֲנִי מַרְגִישׁ כְּאִלוּ לֹא הִתְקָרַבְתִּי אֶל הַמּוֹשָׁבָה אֲפִלוּ צַעַד קָטָן אֶחָד! לֹא יָכֹלְתִּי לָשֵׂאת זֹאת עוֹד: לְרֶגַע נִדְמָה לִי שֶׁהִנֵה אֲנִי מַמָשׁ נוֹגֵעַ בָּהּ בִּקְצוֹת-אֶצְבְּעוֹתַי – וְרֶגַע אַחֲרָיו כְּאִלוּ הִיא מֵעֵבֶר לְהָרֵי הַחֹשֶׁךְ…
מֵרֹב רֹגֶז עַל שֶׁאֵינֶנִי מַגִיעַ פָּרַצְתִּי בִּבְכִי מְחֻדָשׁ.

------------------
זֶה הוּא טִבְעָה הַמִּסְתּוֹרִי שֶׁל אֶרֶץ הֶהָרִים הַהִיא, מְלֵאַת הַמְּעָרוֹת, הָעֲמָקִים הַצָּרִים וְהַנִּסְתָּרִים.
שְׁבִילֵי קְסָמִים הַמּוֹבִילִים לְמַעְיָנוֹת נִפְלָאִים, וּכְפָרִים דְחוּיִים הַיּוֹשְׁבִים לָהֶם רְחוֹקִים וּמֻפְרָדִים מִכָּל הָעוֹלָם.
אוֹתוֹ יוֹם נִטַלְטַלְנוּ לָעֵמֶק הָרָחָב וְהַפּוֹרֶה שֶׁמִּמִזְרָח לִשְׁכֶם.
הוּא הָעֵמֶק הַנִּקְרָא בִּלְשׁוֹן-הַמַּפּוֹת הַמְּדֻיֶקֶת: בִּקְעַת בֵּית-דָגָ’ן, עַל שְׁמוֹ שֶׁל הַכְּפָר הַגָּדוֹל הַיּוֹשֵׁב בִּקְצֵה הַבִּקְעָה וּשְׁמוֹ כִּשְׁמָהּ.

------------------
“הוּא יִסַע, אֲנִי אוֹמֵר לָךְ.
הוּא מֻכְרָח לִרְאוֹת אֶת הָאָרֶץ.
עוֹד מְעַט הַכֹּל יִסָגֵר.
אוּלַי תִּהְיֶה מִלְחָמָה, הוּא מֻכְרָח לִרְאוֹת וְלִזְכֹּר!…”
הַיּוֹם בָּטוּחַ אֲנִי שֶׁאִמָּא הִזִילָה דְמָעוֹת לֹא מְעַטוֹת בְּאוֹתוֹ הַלַּיְלָה.
אֲבָל שׁוּם דָבָר לֹא עָזַר.
לְאַבָּא הָיָה מִין שִׁגָעוֹן כָּזֶה, מִין חָזוֹן כָּזֶה, לֹא מֻסְבָּר.

------------------
חֲשֵׁכָה מַבְהִילָה יָרְדָה עָלֵינוּ, וּלְרֶגַע אֶחָד לֹא יָדַעְנוּ כְּלָל מָה אִתָּנוּ וּמֶה עָלָה לְעַצְמוֹתֵינוּ…
מִשֶׁהִתְפַּזֵר הָעֲרָפֶל, רָאִינוּ אֶת עַצְמֵנוּ חוֹנִים בְּאֵיזֶה מָקוֹם שָׁקֵט, רָחוֹק מִן הָעִיר וּמֵהֲמוֹנָהּ.
יוֹם אֲבִיבִי חָמִים וְנָעִים עָמַד בַּחוּץ.
קִרְעֵי עֲנָנִים לְבַנְבַּנִים טִיְלוּ לָהֶם עִם הָרוּחַ הַקַּלָה בַּשָּׁמַיִם הַכְּחֻלִים.

------------------
“מַסְכִּים,” אָמַרְתִּי, “בּוֹא, נַעֲרֹךְ תַּחֲרוּת.
מִי שֶׁיִמְצָא רִאשׁוֹן אֶת הַמְּעָרָה – יְקַבֵּל פְּרָס!”
“בְּבַקָּשָׁה,” צָחַק אַבָּא, “נַעֲרֹךְ הִתְחָרוּת.”
“הָרִאשׁוֹן שֶׁיִמְצָא אֶת פֶּתַח הַמְּעָרָה,” אָמַרְתִּי, “יִצְעַק בְּקוֹל רָם וְיוֹדִיעַ.
אָז נֵדַע שֶׁהַמִּשְׂחָק נִגְמַר.”
“בְּבַקָשָׁה,” אָמַר אַבָּא, “אֲנִי מְקַבֵּל אֶת כָּל הַתְּנָאִים.” “וּמִי שֶׁיִמְצָא אֶת הַפֶּתַח הָעֶלְיוֹן – כְּאִלוּ גִלָה אֶת כָּל הַמְּעָרָה,” הוֹסַפְתִּי.
“בְּסֵדֶר,” אָמַר אַבָּא.

------------------
הוֹ, לֹא! נִגְרַרְתִּי אַחֲרָיו בְּעַל כָּרְחִי! תָּקַעְתִּי רַגְלַי בָּאֲדָמָה, נֶאֱחַזְתִּי בַּשִּׂיחִים שֶׁבַּדֶּרֶךְ, וּכְשֶׁשׁוּם דָבָר לֹא הוֹעִיל – הִשְׁתַּטַחְתִּי עַל הָאֲדָמָה.
אֲבָל אַבָּא לֹא נִבְהַל מֵעַקְשָׁנוּתִי.
הוּא פָּשׁוּט הֵרִים אוֹתִי אֶל כְּתֵפָיו וְנָשָׂא אוֹתִי כְּמוֹ חֲבִילָה סָרְבָנִית… נִסִיתִי בְּכָל כֹּחִי לְהִשְׁתַּחְרֵר מִזְרוֹעוֹתָיו שֶׁל אַבָּא וּלְהִשָׁמֵט אֶל הָאֲדָמָה.
אֲבָל לֹא הִצְלַחְתִּי.

------------------
אֲבָל כָּל הֶחָרוּבִים הָיוּ נְמוּכִים, גִזְעֵיהֶם עֲקוּמִים, צַמַרְתָּם פְּרוּשָׂה כְּכַפָהּ – וְשׁוּם מְעָרָה לֹא נִסְתְּרָה בְּתַחְתִּיתָם…
לְאַט לְאַט הִרְחַקְתִּי אֶל בֵּין הֶהָרִים וּבְלִי שֶׁהִרְגַשְׁתִּי בְּכָךְ – אִבַּדְתִּי אֶת דַרְכִּי.
לֹא זָכַרְתִּי מֵאַיִן יָצָאתִי, לֹא רָאִיתִי אֶת אַבָּא, הַכְּבִישׁ גַם הוּא נִסְתַּר מֵעֵינַי; וְהָעִקָר – לֹא יָדַעְתִּי הֵיכָן אֶמְצָא אֶת הַמְּעָרָה.

------------------
כְּבָר יָרְדָה הַשֶּׁמֶשׁ וְצִלְלֵי הֶהָרִים הִתְאָרְכוּ מְאֹד.
מֵאֲחוֹרֵי הַר גְרִזִים וְהַר עֵיבָל מַקְדִימָה לָרֶדֶת הַחֲשֵׁכָה, בְּשֶׁל חוֹמַת הֶהָרִים הָאַדִירָה הַמִּתְנַשֵׂאת מֵעַל לָעִיר.
נִימֶר נִרְאָה מֻדְאָג קְצָת.
הוּא נִסָה לְהַסְתִּיר זֹאת וְאָמַר:
“יִתָּכֵן שֶׁהָאֲפֵלָה תִּהְיֶה דַוְקָא לְטוֹבָתֵנוּ.
אוּלַי לֹא יַבְחִינוּ בָּנוּ שׁוּב, וְנַחֲמֹק כִּלְעֻמַת שֶׁבָּאנוּ.”
אוּלַי לֹא בִּגְלַל עַצְמוֹ אָמַר מַה שֶׁאָמַר.

------------------
מְעָרוֹת סְלָעִים נִפְלָאוֹת, שֶׁהָאָדָם הַקַּדְמוֹן לֹא הָיָה בָּהֶן וּבִכְלָל, נִדְמֶה לִי שֶׁלֹּא בִּקְרוּ בָּהֶן אֲנָשִׁים.”
פִּתְאֹם נִזְכַּרְתִּי בְּכָל סִפּוּרֵי-הַהַרְפַּתְקָאוֹת שֶׁקָרָאתִי: עַל מְעָרוֹת נְטִיפִים מְפֻתָּלוֹת, שֶׁאוֹי לוֹ לְאִישׁ הַנִּכְנָס אֶל תּוֹכָן; עַל אֲנָשִׁים וִילָדִים שֶׁאִבְּדוּ דַרְכָּם בִּסְבַךְ הָאוּלַמוֹת וְהַמְּבוֹכִים שֶׁבְּבֶטֶן הָהָר.

------------------
“אִם צָרִיךְ לָטוּס – אָז נָטוּס! וְאִם נִהְיֶה מֻכְרָחִים לָעוּף בִּשְׁבִיל לְהָבִיא אֶת הַבָּנָנוֹת – עוֹף נָעוּף! הָעִקָר…”
עוֹד לֹא הִסְפִּיק אַבָּא לוֹמַר מַהוּ הָעִקָר – וְהַמַּשָׂאִית נִבְלְמָה בְּפִתְאֹמִיוּת כָּזוֹ, עַד שֶׁהִרְגַשְׁנוּ שֶׁהַקֵּץ קָרוֹב.
הַבְּלִימָה הָאֲיֻמָה הָיְתָה מְלֻוָה בִּילָלָה צוֹרֶמֶת וְנוֹקֶבֶת אֶת הָאֹזֶן, בְּרֵיחוֹת עָשָׁן מְעֻפָּשִׁים שֶׁעָלוּ מִן הַבְּלָמִים, וּבְמִין עֲרָפֶל כֵּהֶה וְסָמִיךְ שֶׁהֶאֱפִיל עָלֵינוּ מַמָשׁ אֶת אוֹר הַיּוֹם.

------------------
“בְּכָל הַמְּשָׁקִים בַּסְּבִיבָה,” הָיָה אוֹמֵר, “מְחַדְשִׁים וּמְנַסִים.
וְרַק אֶצְלֵנוּ מִשׁוּם מָה, מִין בַּטְלָנוּת שֶׁכָּזוֹ…” עַכְשָׁו הָיָה מְאֻשָׁר מַמָשׁ.
גִּדוּל חָדָשׁ! שֶׁאֵינֶנוּ בְּנִמְצָא בְּשׁוּם מֶשֶׁק מִמִשְׁקֵי הַסְּבִיבָה! בָּנָנוֹת! הֲשׁוֹמְעִים אַתֶּם? בָּנָנוֹת מַמָשׁ! פְּרִי סוּבְּטְרוֹפִּי מְיֻחָד! מַה זֶה סוּבְּטְרוֹפִּי? טְרוֹפִּי מַמָשׁ! טְרוֹפִּי לִמְהַדְרִין כְּמוֹ שֶׁהָיָה אוֹמֵר חָבֵרְדֹב.

------------------
הוּא לֹא שָׁמַע אֶת קוֹלִי, וְאוּלַי הָיָה טָרוּד כֻּלוֹ בַּהֲכָנוֹת לְמַעֲשֵׂה הַצַּיִד, עַד שֶׁלֹא הִבְחִין בִּקְרִיאָתִי.
מָשַׁכְתִּי בַּעֲקֵבָיו וְהוּא הִסְתּוֹבֵב אֵלַי לְאִטוֹ:
“מַה יֵשׁ? מַה קָרָה?”
הִצְבַּעְתִּי עַל מִשְׁפַּחַת הַנּוּטְרִיוֹת שֶׁלְפָנֵינוּ.
אַבָּא חִיֵךְ אֵלַי וְלָחַשׁ:
“רָאִיתִי, רָאִיתִי.
הָעִקָר עַכְשָׁו לִשְׁתֹּק.
שֶׁלֹא יַרְגִישׁוּ בָּנוּ!”
וְהוּא פָּנָה לְאִטוֹ אֶל הַמַּיִם, זָחַל עוֹד קְצָת קָדִימָה, וְהֵכִין אֶת הָאֶקְדָח לִירִיָה.

------------------
מִישֶׁהוּ שֶׁלֹא הִכַּרְתִּי אֶת קוֹלוֹ שָׁאַג שָׁם בְּכָל גְרוֹנוֹ בְּלָשׁוֹן לֹא מוּבֶנֶת.
נִשְׁמְעוּ קוֹלוֹת דִרְדוּר וּמַפָּץ, וְנֶפֶץ הַזְּכוּכִיוֹת הַמִּתְבַּקְעוֹת רָדַף אַחֲרֵינוּ עוֹד שָׁעָה אֲרֻכָּה.
רַצְתִּי אַחֲרֵי אַבָּא לְלֹא הַפְסָקָה וּלְלֹא כָּל הֲפוּגָה.
וַאֲפִלוּ לֹא יָכֹלְתִּי לַעְצֹר לִשְׁנִיָּה קַלָה, וְלוֹמַר לוֹ בְּאֶמְצַע הַדֶּרֶךְ:
“דֵי, אַבָּא, אֲנִי לֹא יָכוֹל יוֹתֵר! אֲנִי עָיֵף נוֹרָא!…”

------------------
וְהֵם בָּאוּ נִרְגָשִׁים וְנִלְהָבִים, עָלוּ עַל הַמִּרְפֶּסֶת, נִדְחֲקוּ אֶל הַדֶּלֶת וְהֵחֵלוּ לְסַפֵּר לִי בְּחִפָּזוֹן, כִּי רָאוּ הַכֹּל וְאֵיךְ עָקְבוּ אַחֲרֵינוּ עַד לַחֶדֶר, וְאֵיךְ עָמְדוּ וְהִמְתִּינוּ מִתַּחַת לַבְּרוֹשִׁים עַד שֶׁאַבָּא יְכַלֶה בִּי אֶת כַּעְסוֹ וְיִסְתַּלֵק.
וְאַחַר כָּךְ הֵם הִתְיַשְׁבוּ עַל הַמִּרְפֶּסֶת, שׂוֹחֲחוּ אִתִּי דֶרֶךְ חוֹר הַמַּנְעוּל, וְהִתְיַעֲצוּ בֵּינֵיהֶם מַה יַעֲשׂוּ וְאֵיךְ יְחַלְצוּ אוֹתִי מִכִּלְאִי.

------------------
הַפַּעַם נַחְשֹׁב עַל מַשֶׁהוּ מְיֻחָד.”
“אוּלַי נִגַשׁ לִמְעָרוֹת הָאָדָם הַקַּדְמוֹן, אַבָּא?”
“יָפֶה,” אָמַר אַבָּא, “רַעְיוֹנוֹת יָפִים יֵשׁ לְךָ.
אֲבָל לֹא, לֹא הַפַּעַם!”
הִשְׁתַּתַּקְתִּי; רָאִיתִי שֶׁלְאַבָּא יֵשׁ כְּבָר אֵיזוֹ תָּכְנִית, וְכָל הַדְּבָרִים שֶׁאֲנִי אוֹמֵר וְכָל הַהַצָּעוֹת שֶׁאֲנִי מַצִיעַ הֵן לַשָּׁוְא.
גַם אַבָּא שָׁתַק וְאַחַר-כָּךְ אָמַר:
“יֵשׁ מְעָרוֹת יָפוֹת בְּהַר-הַכַּרְמֶל.

------------------
אַבָּא לֹא חָדַל לָרוּץ וּבַחֲשֵׁכָה יָכֹלְתִּי לִרְאוֹת וּלְהַבְחִין שֶׁלְּפָנָיו רָץ אָדָם אֶחָד, וָעוֹד אֶחָד וָעוֹד אֶחָד… רַק אַחַר כָּךְ, כְּשֶׁיָּשַׁבְנוּ בַּתַּחֲנָה, הִתְבָּרֵר לִי שֶׁכֻּלָם נִצְלוּ.
נִימֶר, שׁוּב נִימֶר הוּא שֶׁהִצִיל אֶת הַמַּצָב גַם עַכְשָׁו.

------------------
בַּנְּטָעִים הָרַכִּים הָאֵלֶה יִהְיֶה הָאוֹת לְחִדוּשׁ בְּרִיתֵנוּ עִם הָאֲדָמָה!…”
הַמַּזְכִּיר הִתְרַגֵּשׁ כָּאן, הִשְׁתּוֹפֵף לָאָרֶץ חָפַן בְּיָדוֹ חֹפֶן שֶׁל חוֹל, נָשַׁק לוֹ נְשִׁיקַת אֲוִיר מְרֻחֶקֶת, וְאָמַר בְּהִתְלַהֲבוּת:
“…לֹא רַק עִם אֶרֶץ הָאָבוֹת וְאַדְמַת הָאָבוֹת אָנוּ קוֹשְׁרִים הַיּוֹם קֶשֶׁר חָדָשׁ, אֶלָא עִם כָּל הַטֶּבַע, עִם כָּל הַיְּקוּם שֶׁמִּסְבִיבֵנוּ, שֶׁבְּתוֹכוֹ אָנוּ רוֹצִים לְהָקִים חַיִים יְהוּדִיִים חֲדָשִׁים וּבְרִיאִים.
דֶרֶךְ צְלֵחָה!…”
וְטוֹב שֶׁהוּא סִיֵם.

------------------
וְהוּא הָיָה הוֹלֵךְ וְסוֹבֵב בְּיִשׁוּבֵי הַיְּהוּדִים אֲשֶׁר בִּשְׁפֵלַת הַחוֹף, לְהַצִּיּעַ לָהֶם אֶת סְחוֹרָתוֹ.
בַּמַּסָע הַמֻּפְלָא הַזֶּה, הָיָה נִימֶר לֹא רַק סוֹחֵר וְלֹא רַק שַׁתְלָן.
הוּא הָיָה מְתֻרְגְמָן וּמוֹרֵה דֶרֶךְ, מְאַכְסֵן וּמְשַׁחֵד, מַרְגִיעַ וּמַסְתִּיר, וְעַל הַכֹּל, דוֹאֵג הָיָה דְאָגָה עֲמֻקָה שֶׁהַכֹּל יִגָּמֵר בְּטוֹב.
לֹא מְעַט חַיָבִים חֲבֵרֵינוּ, וַאֲנִי הַקָּטָן בְּתוֹכָם, לְנִימֶר הָעַרְבִי הַטּוֹב מִן הַכְּפָר בֵּית-דָגָ’ן.
הַנּוֹסֵעַ הָאַחֲרוֹן הָיִיתִי אֲנִי.

------------------
אֲנִי לֹא הֵבַנְתִּי כַּמָּה חֲמוּרִים נִרְאוּ מַעֲשֵׂי בְּעֵינַי אַבָּא, וְכַמָה מַכְעִיס אוֹתוֹ הַדָּבָר, וְעוֹד לְאַחַר שֶׁהִרְבָּה כָּל כָּךְ לְהַזְהִירֵנִי.
וְאַבָּא מִצִדוֹ וַדַאי שֶׁלֹּא הֵבִין כַּמָּה עֶלְבּוֹן וּבוּשָׁה הָיָה בְּמַעֲשֵׂה כְּלִיאָתִי.
וְעוֹד יוֹתֵר בְּכָךְ שֶׁהָיִיתִי צָרִיךְ לְהִתְחַנֵן בִּפְנֵי חֲבֵרַי שֶׁיְשַׁחְרְרוּ אוֹתִי מִיָדָיו שֶׁל… אַבָּא…
אֲבָל הַזְּמַן עָשָׂה אֶת שֶׁלוֹ.
בְּסוֹפוֹ שֶׁל דָבָר הִתְחִילוּ לָבוֹא אֵלַי מִשְׁלְחוֹת-פִּיּוּס מִטַעַם אַבָּא.

------------------
וְאִם מֻכְרָחִים לְהִתְגַלְגֵל עִם מוֹרֵי-דֶרֶךְ עַרְבִיִים – נִתְגַלְגֵל! וְאִם אֵין בְּרֵרָה אֶלָא לִקְנוֹת בָּנָנוֹת מִן הַכַּפְרִיִים – נִקְנֶה! וְאִם אֵין לָנוּ כֶּסֶף לְרַכֶּבֶת מְהֻדֶּרֶת – נִסַע בִּגְרוּטָאָה! הָעִקָר,” אָמַר אַבָּא, וְהֵזִיז אֶת עֲרֵמוֹת הַשַּׂקִים הַצִּדָה שֶׁלֹא יַפְרִיעוּ לוֹ לְנַפְנֵף בְּיָדָיו, “הָעִקָר…” רָצָה אַבָּא לְהַמְשִׁיךְ, וּפִתְאֹם הִתְגַלָה כֻּלוֹ מִחוּץ לְשַׂקִים וְרֹאשׁוֹ בָּלַט מֵעֵבֶר לְדֹפֶן הַמַּשָׂאִית.
וְעוֹד מְעַט, עוֹד רֶגַע, הָיָה קוֹרֶה מַשֶׁהוּ.

------------------
אֲבָל הַבִּטָחוֹן – מֵעַל לַכֹּל! אִם לֹא נִסְתַּתֵּר תַּחַת הַשַּׂקִים יוּכַל כָּל פַלָח עוֹבֵר לְגַלוֹתֵנוּ.
וְאָז – אוֹי לַנְּסִיעָה! וְאוֹי לַבָּנָנוֹת! גַם כָּךְ לֹא מָצְאָה חֵן בְּעֵינָיו “הַגְּרוּטָאָה”, שֶׁהָיָה לָהּ מַרְאֶה יְהוּדִי מִדַי, כְּפִי שֶׁאָמַר.
אֲבָל חִזְקִי אִמֵץ אֶת לִבּוֹ, וְחִזֵק אוֹתוֹ בִּדְבָרָיו:

------------------
בַּקַיִץ הַהוּא הֻפְקַד אַבָּא לִהְיוֹת שׁוֹמֵר-הַשָּׂדוֹת שֶׁל הַקִּבּוּץ.
יוֹשֵׁב הָיָה לוֹ בְּסֻכַּת-הַשּׁוֹמְרִים, בְּלֵב הַמִּקְשָׁה, וּמַשְׁגִיחַ מִפְּנֵי גַנָבִים וְטוֹרְפִים.
כָּל הַלַּיְלָה שָׁהָה בַּסֻּכָּה, וְגַם מַרְבִּית הַיּוֹם.
כְּבָר יָצְאוּ כִּמְעַט כָּל יְמֵי הַחֹפֶשׁ הַגָּדוֹל וְאַבָּא עוֹד לֹא הֱבִיאַנִי לְסֻכָּתוֹ.
כָּל הַיָּמִים בִּקַשְׁתִּי מֵאַבָּא לָצֵאת אִתּוֹ אֶל הַשְּׁמִירָה.
אֲבָל אַבָּא לֹא הִסְכִּים.
“לֹא, בֵּן,” אָמַר אַבָּא, “זֶה אִי-אֶפְשָׁר.”

------------------
וְעוֹד מְעַט יָבוֹא הָעֶרֶב, וְכָל הַיְּלָדִים יֵשְׁבוּ בְּחַדְרֵי הוֹרֵיהֶם, יִשְׁתּוּ תֵּה חַם, יְשַׂחֲקוּ בְּמִשְׂחֲקֵי-חֶדֶר עַלִיזִים וְאַחַר-כָּךְ יֵלְכוּ לִישֹׁן.
וְהַהוֹרִים יְלַווּ אוֹתָם, וְאוּלַי אֲפִלוּ יִשְׂאוּ אוֹתָם עַל כַּפַּיִם אִם יִהְיוּ עֲיֵפִים מְאֹד.
וּוַדַאי יָשִׁירוּ לָהֶם שִׁירֵי-עֶרֶשׂ נְעִימִים…
וַאֲנִי? עַד מָתַי אֶהְיֶה כָּלוּא בַּחֶדֶר? וּמַה יַעֲשֶׂה בִּי אַבָּא כְּשֶׁיַּחֲזֹר?
קַמְתִּי עַל רַגְלַי, נִסִיתִי לִפְתֹּחַ אֶת הַדְּלָתוֹת, אֲבָל הֵן הָיוּ נְעוּלוֹת.

------------------
“וְהוּא מְדַבֵּר עִבְרִית מְשֻׁנָה,” אָמַר אַבָּא, “שֶׁלֹא תִּצְחֲק!”
“כֵּן, אַבָּא,” אָמַרְתִּי, “אֶשְׁתַּדֵל לֹא לִצְחֹק.”
“זֹאת עִבְרִית אַשְׁכְּנַזִית,” אָמַר אַבָּא, “כְּמוֹ שֶׁמְדַבְּרִים בַּגּוֹלָה.
וְאַתָּה וַדַאי לֹא תָּבִין שׁוּם דָבָר.”
“אֵין דָבָר,” אָמַרְתִּי.
“אִם לֹא אָבִין – אַתָּה תַּסְבִּיר לִי.”
“טוֹב,” אָמַר אַבָּא, “שֶׁתִּתְנַהֵג אֵלָיו יָפֶה.

------------------
 אַחֲרֵי מִבַּעַד לְשִׂיחִים, אוֹ מֵאֲחוֹרֵי גִדְרוֹת-הָאֶבֶן?
הַשָּׁמַיִם מֵעָלֵי הָיוּ כְּחֻלִים וְנָאִים.
וּכְשֶׁעָלִיתִי עַל פִּסְגָה אַחַת רָאִיתִי מוּלִי, מַמָשׁ בְּהֶשֵׂג יָדִי, אֶת בָּתֵּי זִכְרוֹן-יַעֲקֹב.
הַבָּתִּים הַקְּטַנִים וְהַלְּבָנִים עָמְדוּ שְׁלֵוִים, וְגַגוֹתֵיהֶם הָאֲדֻמִים מֻקָפִים בְּיֶרֶק אֳרָנִים כֵּהֶה.
הָאֲוִיר הָיָה כָּל-כָּךְ זַךְ וְצָלוּל, עַד שֶׁחָשַׁבְתִּי: עוֹד צַעַד אֶחָד וַאֲנִי בְּתוֹךְ הַמּוֹשָׁבָה! 
------------------
עַד שֶׁאַבָּא הֵחֵל מַמָשׁ לִדְאֹג לִי, וְשָׁאַל אוֹתִי:
“מַה קָרָה, בֵּן? אֱמֹר, קָרָה לְךָ מַשֶׁהוּ? הַגֵד, הוֹצֵא כְּבָר מַשֶׁהוּ מִפִּיךָ!…”
וַאֲנִי, אִם לוֹמַר לָכֶם אֶת הָאֱמֶת, לֹא הִצְלַחְתִּי לְהַגִיד כְּלוּם בְּאוֹתוֹ הָרֶגַע.
הַמִּלִים פָּשׁוּט סֵרְבוּ לָצֵאת מִתּוֹךְ פִּי.
אֲבָל לְבַסוֹף הִצְלַחְתִּי לִפְלֹט מִתּוֹכִי אֵיזוֹ יְבָבָה קְצָרָה וַחֲנוּקָה, וְאַבָּא נֶאֱנַח בַּהֲקָלָה:
“בָּרוּךְ הַשֵּׁם, בָּרוּךְ הַשֵּׁם! הוּא לֹא שָׁכַח לְדַבֵּר…”

------------------
הַפּוֹרְעִים לֹא הִשְׁתַּהוּ יוֹתֵר מִדַי… רַק הֵרִיחוּ יְרִיוֹת, וּמִיָד פִּנוּ אֶת הַדֶּרֶךְ וְהִסְתַּלְּקוּ…”
וּבְכֵן שׁוֹאֲלִים אַתֶּם וַדַאי מַה יִהְיֶה עָלֵינוּ עַכְשָׁו? אֵיךְ נֵחָלֵץ מִן הַצָּרָה הַצְּרוּרָה הַזּוֹ, שֶׁנִּתְרַגְשָׁה וּבָאָה עָלֵינוּ פִּתְאֹם? כֵּיוָן שֶׁחֲבֵרֵינוּ נָחִים עַכְשָׁו מִן הָרִיצָה הַמְּטֹרֶפֶת, וְכֵיוָן שֶׁהֵם יְכוֹלִים לָשֶׁבֶת בְּשַׁלְוָה בְּחָסוּת הַמִּשְׁטָרָה, הָבָה נִרְאֶה מַהוּ מַצָבֵנוּ עַכְשָׁו.
הַ“גְרוּטָאָה” חוֹסָה לְבֶטַח בְּתוֹךְ חֲצַר הַמִּשְׁטָרָה.

------------------
עָצוּר עַל לֹא דָבָר, וְחַף מִפֶּשַׁע לַחֲלוּטִין.
רַק בִּגְלַל יֶלֶד מַלְשִׁין וּבַכְיָן, יוֹרָם הָרָשָׁע, וּבִגְלַל הָאָב הַחוֹלֶה שֶׁלוֹ; וּבִגְלַל הִתְפָּאֲרֻיוֹת-הַשָּׁוְא וְהַהַרְגָזוֹת שֶׁלוֹ, וּמִפְּנֵי שֶׁלֹּא יָכֹלְתִּי לְהִתְאַפֵּק עוֹד וְלִפְרֹשׁ מֵחֲבֵרַי; וּבְעִקָר בִּגְלַל אַבָּא שֶׁלִי, שֶׁרוֹצֶה לַעֲשׂוֹת צֶדֶק עִם כָּל הָעוֹלָם, וּבִמְקוֹם לְהַעֲנִישׁ אֶת מִי שֶׁצָרִיךְ – הוּא נִטְפָּל אֵלַי וּמַעֲנִישׁ אוֹתִי דַוְקָא.

------------------
הַגּוּרִים הִרְגִישׁוּ בִּמְבוּכָתֵנוּ, וּבִמְרוּצָה פְּרָאִית זִנְקוּ אֶל מֵי הַבְּרֵכָה וְצָלְלוּ בְּתוֹכָם כְּמוֹ שָׁלשׁ אֲבָנִים כְּבֵדוֹת.
“זֶהוּ,” אָמַר אַבָּא, “הֵם נֶעֶלְמוּ.”
גַלִים קְטַנִים הִתְפַּשְׁטוּ עַל פְּנֵי הַמַּיִם.
לֹא נִשְׁמַע שׁוּם קוֹל.
הָיָה כְּבָר מְאֻחָר וְאַבָּא הֵאִיץ בִּי:
“בּוֹא כְּבָר, בֵּן.
צָרִיךְ לַחֲזֹר.”
וַאֲנִי הָלַכְתִּי אַחֲרָיו וְעָזַרְתִּי לוֹ לָשֵׂאת אֶת כָּל הַצִּיּוּד הַבַּיְתָה.
מִכְנָסַי הָיוּ רְטֻבִּים לְגַמְרֵי וּבְלִבִּי הָיְתָה מִין שִׂמְחָה מְשֻׁנָה.

------------------
אָדָם חָבוּשׁ כּוֹבַע רָחָב וּמְשֻׁנֶה, בַּעַל זָקָן אָרֹךְ, יָצָא מִתּוֹכָהּ.
“אַבָּא!” קָרָאתִי, “הִנֵה הַמְּכוֹנִית! הַדּוֹד הִגִיעַ!”
וְאַבָּא אָמַר: “נוּ, סוֹף-סוֹף, אַחֲרֵי כָּל-כָּךְ הַרְבֵּה זְמַן!”
הוּא קָפַץ מִן הָעֲגָלָה, הִפְקִיד בְּיָדִי אֶת הַמּוֹשְׁכוֹת וְאָמַר לִי:
“הַמְתֵּן לָנוּ כָּאן.
מִיָד אֲנַחְנוּ בָּאִים.”
אַבָּא רָץ, חָצָה אֶת הַכְּבִישׁ, נִגַשׁ אֶל הַמְּכוֹנִית וְהִתְחַבֵּק עִם הַדּוֹד.
הֵם עָמְדוּ כָּךְ, חֲבוּקִים רֶגַע אָרֹךְ.

------------------
הֶעָשָׁן דִגְדֵג אוֹתוֹ קְצָת בִּגְרוֹנוֹ וְהוּא צָחַק וְהִשְׁתַּעֵל בְּקוֹל אֶחָד.
“כָּל הַבּוּלִים שֶׁתִּרְצֶה,” צָחַק, “וְגַם גְלוּיוֹת צִבְעוֹנִיוֹת.
אֶת כָּל אֲמֵרִיקָה תּוּכַל לִתְלוֹת אֶצְלְךָ עַל הַקִּירוֹת”.
פִּתְאֹם רָאִיתִי שֶׁאִמָּא נֶעֱצֶבֶת לָהּ.
וְחָשַׁבְתִּי לִי שֶׁעַכְשָׁו כְּבָר לֹא יָבוֹאוּ הַבִּקוּרִים הַמְּשַׂמְחִים שֶׁל הַדּוֹד אַבְרָם.
וְהוּא כְּבָר לֹא יְשַׂמַח אוֹתָנוּ בַּחַגִים.

------------------
מָה? אוֹפַנֵי-הַכֶּסֶף הַיָּפִים שֶׁל הַדּוֹד אַבְרָם? הֵם בִּכְבוֹדָם וּבְעַצְמָם? בִּשְׁבִילִי הֵם נִצָבִים כָּאן מֵאֲחוֹרֵי הַקִּיר?
“בּוֹא,” אָמַר אַבְרָם “בּוֹא, נַתְחִיל לִלְמֹד.
הַזְּמַן קָצָר וְהַמְּלָאכָה מְרֻבָּה.”
וְאַבְרָם לִמֵד אוֹתִי כֵּיצַד אוֹחֲזִים בְּאוֹפַנַיִם, כֵּיצַד מְטַפְּסִים עֲלֵיהֶם, כֵּיצַד נוֹהֲגִים בָּהֶם.
וְכֵיצַד קָמִים לְאַחַר שֶׁנוֹפְלִים.

------------------
כְּשֶׁנִּפְתַּח הַשַּׁעַר וְהַשַּׁיָרָה הֵגִיחָה מִתּוֹכוֹ כְּבָר לֹא נִרְאוּ בָּרְחָבָה פּוֹרְעִים.
הָרְחָבָה הָיְתָה מְלֵאָה וּמְמֻלָאָה בְּגוּשֵׁי אֲבָנִים, גִזְרִי-עֵצִים, בַּקְבּוּקִים מְנֻפָּצִים, וּזְרוּעָה בִּסְמַרְטוּטִים טְבוּלִים בְּנֵפְט שֶׁהָיוּ מוּעָדִים לְהַצָּתָה.
גַם הַפַּעַם הֶעֱרַמְנוּ עֲלֵיהֶם! וּכְשֶׁנִּפְרַדְנוּ מִן הַשַּׁיָרָה אָמַר אֵלַי אַבָּא:
“נֶחֱלַצְנוּ, בֵּן.
הָיָה לָנוּ מַזָל.
מַזָל גָדוֹל.
וּבַקִבּוּץ וַדַאי שׂוֹרֶרֶת מְתִיחוּת נוֹרָאָה.”

------------------
מְעִילוֹ הָאָרֹךְ שֶׁל הַדּוֹד הִסְתַּבֵּךְ בְּקַרְשֵׁי הָעֲגָלָה, אֲבָל אַבָּא חִלֵץ אֶת הַמְּעִיל וְהוֹשִׁיב אֶת הַדּוֹד עַל חֲבִילַת הַקַּשׁ רְפוּדַת הַשַּׂקִים וְאָמַר:
"דִיוֹ, סוּסָה, דִיוֹ! עַכְשָׁו רוּצִי הַבַּיְתָה!
הַדּוֹד הִסְתַּכֵּל סְבִיבוֹ בִּפְלִיאָה גְדוֹלָה.
כָּל דָבָר הָיָה נִפְלָא בְּעֵינָיו: גִבְעוֹת הַכֻּרְכָּר, הַבִּצוֹת, הַנַּרְקִיסִים, דַרְכֵי הַחוֹל.
הַכֹּל.
וְהוּא יָשַׁב עַל חֲבִילַת הַקַּשׁ וּמִלְמֵל כָּל הָעֵת מִלִים לֹא בְּרוּרוֹת.

------------------
“נוּ, חֶבְרֶה, תְּנוּ תּוֹדָה לַמִּשְׁטָרָה הַבְּרִיטִית וּלְשׁוֹטְרֶיהָ הָעַרְבִיִים.
כָּל הַלַּיְלָה הָיוּ אִתָּנוּ.
וְלֹא נִכְנְעוּ לֶהָמוֹן הַמּוּסָת שֶׁבַּחוּץ, וְלֹא הִסְגִירוּנוּ בְּיָדָם.
וְעַכְשָׁו – נִבְרַח מִכָּאן כָּל עוֹד נַפְשֵׁנוּ בָּנוּ.”
נִימֶר כְּבָר רָץ כֹּה וָכֹה, לוֹמַר דִבְרֵי פְּרִידָה וְתוֹדָה לַשּׁוֹטְרִים, וּלְהוֹדִיעַ לַזָּקִיף שֶׁעַל הַשַּׁעַר שֶׁיִתְכּוֹנֵן.

------------------
כְּאִלוּ לֹא מִמֶנִי צִפָּה לִתְשׁוּבָה.
וְאַחַר כָּךְ שָׁאַל:
“מֶה הָיִיתָ רוֹצֶה, יֶלֶד, מַתָּנָה לַבַּר-מִצְוָה?”
“הוֹ! אֲנִי רוֹצֶה הָמוֹן!” קָרָאתִי.
“אֲבָל, אַבְרָם, מָה אַתָּה הֵבֵאתָ?”
הַדּוֹד אַבְרָם חִיֵךְ וְשָׁתַק.
הָלַכְנוּ עוֹד כַּמָּה צְעָדִים, וּפִתְאֹם קָפָאתִי עַל מְקוֹמִי.
מֵאֲחוֹרֵי הַקִּיר הִבְהִיקוּ אוֹפַנֵי-הַכֶּסֶף שֶׁל דוֹד אַבְרָם.
נְשִׁימָתִי נֶעֶצְרָה בְּתוֹכִי.
הֻכֵּיתִי תַּדְהֵמָה.

------------------
זֶה כְּבָר לֹא מִשְׂחָק! עַכְשָׁו זֹאת עֲבוֹדָה!”
אַבָּא הֶרְאָה לִי כָּל דָבָר וְדָבָר.
אֵיךְ מַנִיחִים אֶת רֹאשׁ הַבֶּרֶז בְּפִתְחָהּ שֶׁל הָעֲרוּגָה; אֵיךְ מְעָרְמִים עֲרֵמוֹת עָפָר לַסְּכָרִים; וְאֵיךְ סוֹתְמִים מְאוּרוֹת חָבוּיוֹת שֶׁל חֹלֶד אוֹ שֶׁל נְחָשִׁים.

------------------
חָבֵרְדֹב פָּשַׁט יָדָיו לַצְּדָדִים כְּדֵי שֶׁהָרוּחַ הַבָּאָה בִּשְׁעַת הַנְּסִיעָה תֵּיטִיב לְיַבֵּשׁ אֶת בְּגָדָיו, שֶׁנִּרְטְבוּ מִן הַזֵּעָה.
“אַתָּה תִּתְקָרֵר,” אָמַר לוֹ אַבָּא, “מוּטָב שֶׁתִּתְעַטֵּף בְּמַשֶׁהוּ.”
"כֵּן כֵּן יְהוּדִים, וַדַאי! עוֹד מְעַט נִתְעַטֵף בְּשַׂקִים! אֵין שׁוּם חֲשָׁשׁ, לֹא נִתְקָרֵר!…
“נוּ, נוּ,” אָמַר אַבָּא, "לֹא צָרִיךְ לְנַפַּח אֶת הָעִנְיָן!
“לֹא,” אָמַר חָבֵרְדֹב, “וַדַאי שֶׁלֹא.
רַק שֶׁאֵינְךָ יוֹדֵעַ אִם הָרְחוֹבוֹת בִּשְׁכֶם פְּנוּיִים.

------------------
לְבַסוֹף רָאוּ שֶׁהַדְּלָתוֹת סַרְבָנִיוֹת, וְאֵינָן רוֹצוֹת לְהִפָּתֵחַ, וְרָצוּ וְהֵבִיאוּ מוֹט בַּרְזֶל וְתָחֲבוּ בֵּין הַדֶּלֶת לְבֵין הַמַּשְׁקוֹף.
בְּקוֹל פִּצוּחַ שֶׁל עֵץ וּבַרְזֶל הִתְרַסְקָה דֶלֶת הָעֵץ הַכְּבֵדָה, הַחִיצוֹנִית, דֶלֶת-הָרֶשֶׁת הַפְּנִימִית נָפְלָה מִיָד אַחֲרֶיהָ, וַאֲנִי – אֲנִי הָיִיתִי חָפְשִׁי!

------------------
“הִיא סוּסָה מְנֻסָה,” אָמַר חִזְקוּ וְלִטֵף אֶת פַּנָסֶיהָ.
“כְּבָר עָבְרוּ עָלֶיהָ לֵילוֹת קָשִׁים מֵאֵלֶה…”
בִּפְנִים, עַל הַסַּפְסָל, קָרָה מַשֶׁהוּ לְאַבָּא שֶׁלִי.
הוּא קָפַץ מֵעַל הַסַּפְסָל שֶׁעָלָיו שָׁכַב, נֶעֱמַד בְּאֶמְצַע הַחֶדֶר הַקָּטָן, מַמָשׁ מִתַּחַת לִמְנוֹרַת הַחַשְׁמַל הַחֲשׂוּפָה וְצָעַק:
“מָה אֲנַחְנוּ שׁוֹכְבִים פֹּה וּמְיַלְלִים? מָה אֲנַחְנוּ שְׂרוּעִים כָּאן עַל הַסַּפְסָלִים וּמִתְלוֹנְנִים? מַזָל גָדוֹל יֵשׁ לָנוּ, אֲנִי אוֹמֵר לָכֶם, מַזָל נָדִיר!…”

------------------
הוֹי, אֵיךְ זֶה יָכֹלְתִּי לִשְׁכֹּחַ? הֲרֵי חָצִינוּ אֶת הָעִיר שְׁכֶם לֹא פַּעַם אַחַת אֶלָּא פַּעֲמַיִם.
וְאֵיזוֹ סַכָּנַת נְפָשׁוֹת הָיְתָה זוֹ אָז, לַחֲצוֹת עִיר עַרְבִית וְעוֹד עִיר כִּשְׁכֶם!
וּבִנְיַן הַמִּשְׁטָרָה, שׁוֹאֲלִים אַתֶּם, מִנַיִן זָכַרְתִּי אוֹתוֹ? וַהֲרֵי פֹּה, בְּתוֹךְ בִּנְיָן זֶה עַצְמוֹ בִּלִינוּ אֶת הַלַּיְלָה הַהוּא, לֵיל הָאֵימִים כְּשֶׁהָאֲסַפְסוּף הָעַרְבִי בַּחוּץ הוֹמֶה וּמִשְׁתּוֹלֵל וְדוֹרֵשׁ אֶת דְמֵי הַיְּהוּדִים הַחוֹסִים מֵאֲחוֹרֵי הַקִּירוֹת הֶעָבִים.

------------------
הִיא הָיְתָה כְּנוּעָה וַעֲיֵפָה, אֲבָל סִימָנֵי שִׁגְעוֹנָהּ עוֹד לֹא עָבְרוּ לְגַמְרֵי.
הַדֶּרֶךְ הַמּוּצֶפֶת הָיְתָה מִכְשׁוֹל גָדוֹל לָעֲגָלָה, וְעָבַר הַרְבֵּה זְמַן עַד שֶׁאַבָּא מָצָא מַסְלוּל-עֲקִיפָה.
אֲבָל כְּשֶׁהִגַעְנוּ הַבַּיְתָה, וַאֲנִי נִרְחַצְתִּי וְנִשְׁטַפְתִּי כֻּלִי, וְאִמָּא מָרְחָה שֶׁמֶן עַל פְּצָעַי, אָמַר לִי אַבָּא:
“רֵיחַ נִיחוֹחַ נוֹדֵף מִמְךָ.
מַמָשׁ כְּמוֹ נִיחוֹחַ הַסְּמָדַר.”
וְהוּא הֵנִיף לִי בְּיָדוֹ לְשָׁלוֹם וּמִהֵר לְהַשְׁלִים אֶת הַשְׁקָיַת הַכֶּרֶם.
------------------
“כֵּן, כֵּן, אֲבָל אֵיךְ הוּא נִצֵל?”
אַבָּא חִיֵךְ שׁוּב וְהִמְשִׁיךְ בְּסַבְלָנוּת:

------------------
כָּל מַה שֶׁבָּא עָלֵינוּ, מֵאוֹתוֹ הָרֶגַע הַנּוֹרָא, שֶׁבּוֹ נָפַלְנוּ וְנִלְכַּדְנוּ בַּמַּאֲרָב, וְעַד שֶׁמָצָאתִי אֶת עַצְמִי יוֹשֵׁב, מַרְעִיד כֻּלִי, בִּזְרוֹעוֹתָיו שֶׁל אַבָּא, בַּחֲדַר הַיּוֹמָנַאי שֶׁל מִשְׁטֶרֶת שְׁכֶם; כָּל זֶה פָּרַח מִזִכְרוֹנִי וְנֶעְלַם.
גַם הַיּוֹם, לְאַחַר שָׁנִים כֹּה רַבּוֹת, אֵינֶנִי יָכוֹל לְהִזָכֵר בְּשׁוּם פָּנִים וָאֹפֶן: מַה בְּדִיוּק קָרָה לָנוּ שָׁם, לְאַחַר הַהִתְנַגְשׁוּת בַּמַּחְסוֹם.
אֵיךְ עָבְרוּ עָלֵינוּ הָרְגָעִים הָרִאשׁוֹנִים לְאַחַר הַהֶלֶם.

------------------
כְּשֶׁרַק רָאִיתִי פְּרִיצָה רִאשׁוֹנָה בַּסְּכָרִים, הֵנַפְתִּי בַּמַּעְדֵר תְּנוּפוֹת חֲזָקוֹת וּמְהִירוֹת, כְּדֵי לִסְתֹּם אֶת הַפִּרְצָה, וּכְבָר מֵאֲחוֹרַי שָׁמַעְתִּי אֶת קוֹל הַמַּיִם הַמְּפַכְפְּכִים לָהֶם, פּוֹרְצִים אֶת הַסְּכָרִים וְשׁוֹטְפִים אֶת הַדֶּרֶךְ.
שׁוּם דָבָר לֹא הוֹעִיל.
אֶת זֶרֶם הַמַּיִם הַגּוֹאִים אִי-אֶפְשָׁר הָיָה לִבְלֹם.
הַמַּעְדֵר הִכְבִּיד עָלַי וְיָדַי כָּאֲבוּ.

------------------
“… אִם נִצְטָרֵךְ לִשְׁכַּב כָּל הַלַּיְלָה עַל הַסַּפְסָלִים בְּתַחֲנַת הַמִּשְׁטָרָה – אָז נִשְׁכַּב!… וְאִם לֹא תִּהְיֶה בְּרֵרָה אֶלָא לְהִשָׁאֵר בַּחֲצַר-הַמִּשְׁטָרָה גַם מָחָר – אָז נִשָׁאֵר!… אֲפִלוּ יוֹמַיִם, אֲפִלוּ שָׁבוּעַ אִם נִצְטָרֵךְ!… מַה לָנוּ הַבְּכִיוֹת הַלָּלוּ? מַזָל עָצוּם, אֲנִי אוֹמֵר לָכֶם.

------------------
חִזְקוּ גַם הוּא הִצְטָרֵף אֲלֵיהֶם בְּהִמְהוּמָיו מִתּוֹךְ הַתָּא.
וַאֲפִלוּ נִימֶר שֶׁנִּמְנֵם לוֹ קְצָת עַל הַמּוֹשָׁב, לְאַחַר הַיְּגִיעָה הָרַבָּה שֶׁיָּגַע בַּיְּמָמָה הָאַחֲרוֹנָה, אֲפִלוּ הוּא הִצְטָרֵף אֶל הַזֶּמֶר הַמְּשַׂמֵחַ הַזֶּה.
לֹא אָרְכָה הַשָּׁעָה וְיָצָאנוּ מִתְּחוּמֵי הַר-שׁוֹמְרוֹן, וְעוֹד מְעַט וּכְבָר נִרְאִים גַגוֹת אֲדֻמִים וּפַרְדֵסִים יְרֻקִים שֶׁל יִשׁוּבֵי הַשָּׁרוֹן הַיְּהוּדִיִים.
כְּכָל שֶׁהִתְקָרַבְנוּ הַבַּיְתָה, כָּךְ גָבְרָה הִתְלַהֲבוּתָם שֶׁל חֲבֵרֵינוּ.

------------------
הִיא לָוְתָה אוֹתִי אֶל בֵּית-הַיְּלָדִים.
הִתְפַּשַׁטְתִּי בְּשֶׁקֶט בִּמְהִירוּת.
אִמָּא כִּסְתָה אוֹתִי בִּשְׂמִיכָה וְאָמְרָה:
“לַיְלָה טוֹב, בֵּן.
מָחָר אֲסַפֵּר וְאַסְבִּיר לְךָ הַכֹּל.
וְעַכְשָׁו תִּישַׁן.”
הִיא כִּבְּתָה אֶת הָאוֹרוֹת וְיָצְאָה.
וַאֲנִי, כָּךְ נִדְמֶה לִי, בָּכִיתִי קְצָת בְּתוֹךְ הַשְּׂמִיכָה, לִפְנֵי שֶׁנִּרְדַמְתִּי.
כַּעֲבֹר שְׁנָתַיִם-שָׁלשׁ, כְּשֶׁהָיִיתִי בַּר-מִצְוָה מַמָשׁ, הִגִיעָה מֵאֲמֵרִיקָה חֲבִילָה גְדוֹלָה.

------------------
וְאַבְרָם הָיָה מְנַעְנֵעַ בְּרֹאשׁוֹ, מְהַנְהֵן וּמַבְטִיחַ, תָּמִיד מַבְטִיחַ מֵחָדָשׁ, שֶׁלֹּא יִשְׁכַּח אֶת שְׁמִי.
אֲבָל מִיָד כְּשֶׁהָיָה יוֹצֵא אַבָּא, הָיָה קוֹרֵץ לִי בְּמִין מְשׁוּבָה וְאוֹמֵר:
“אָז מָה, יֶלֶד, יֵשׁ לְךָ שֵׁם חָדָשׁ, יֶלֶד?”
וְאֶת שְׁמִי לֹא הָיָה מַעֲלֶה עַל שְׂפָתָיו.
אִמָּא כְּבָר יָדְעָה מִקֹדֶם שֶׁאַבְרָם נוֹסֵעַ.
אֲבָל לִי לֹא אָמְרָה דָבָר.
אוּלַי כְּדֵי לֹא לְצַעֵר אוֹתִי.
“שֵׁב, אַבְרָם,” אָמְרָה, “שֵׁב.
תִּשְׁתֶּה אִתָּנוּ תֵּה?”
הַדּוֹד אַבְרָם סֵרַב וְאָמַר:

------------------
נִימֶר שֶׁיָּשַׁב לְפָנִים וְחִזְקִיָהוּ שֶׁנָּהַג, הִצְטָרְפוּ גַם הֵם אַל הַשִּׁיר הַנִּרְגָשׁ הַבּוֹקֵעַ מֵאַרְגַז הַמַּשָׂאִית.
הַבֹּקֶר הָיָה יָפֶה כָּל כָּךְ, הַהִתְרַגְשׁוּת מְרֻבָּה כָּל כָּךְ, הָרֵי הַשּׁוֹמְרוֹן כְּחֻלִים כָּל כָּךְ, עַד שֶׁלֹא נוֹתַר דָבָר לַעֲשׂוֹת אֶלָא לִפְצֹחַ בְּזֶמֶר.
"אָנוּ נִהְיֶה הָרִאשׁוֹנִים…
אָנוּ נִהְיֶה בֵּין הַבּוֹנִים
כָּךְ אָמַרְנוּ אָח אֶל אָח…"

------------------
“מַמָשׁ כְּמוֹ הַמַּגָפַיִם,” צָחַק אַבָּא, “מַמָּשׁ כְּמוֹ מַגָפַיִם שֶׁל בֹּץ!”
כָּכָה הָלַכְנוּ בֵּין הָעֲרוּגוֹת, מִתַּחַת לְמַעֲטֵה הֶעָלִים.
אֶשְׁכּוֹלוֹת, שֶׁהֵחֵלוּ לְהַשְׁחִיר, הֵצִיצוּ מִן הַגְּפָנִים וְרֵיחַ הַגָּפְרִית דָבֵק לְכָל בְּגָדֵינוּ.
“רֵיחַ מַטְרִיד רֵיחַ הַגָּפְרִית,” אָמַר אַבָּא, “רֵיחַ שֶׁחוֹדֵר מַמָשׁ לְתוֹךְ הֵעוֹר.
כְּבָר תַּרְגִּישׁ בְּעַצְמְךָ.”
הֵרַחְתִּי אֶת בְּגָדַי וְהִרְגַשְׁתִּי בָּרֵיחַ שֶׁל הַגָּפְרִית.

------------------
“וַדַאי שֶׁהוּא יִזְכֹּר,” אָמַר לָהּ אַבָּא שֶׁהִצְטָרֵף אֵלֵינוּ, “הוּא יִזְכֹּר הֵיטֵב וְלֹא יִשְׁכַּח.
גַם אִם יַעַבְרוּ שָׁנִים רַבּוֹת,” אָמַר אַבָּא כְּמַבִּיט לְמֶרְחַקִים.
“הוּא לֹא יִשְׁכַּח אֶת הַמַּסָע הַזֶּה, לְאֶרֶץ שׁוֹמְרוֹן, בְּלִוְיַת מוֹבִילֵי הַבָּנָנוֹת.”
אִמָּא לֹא הוֹסִיפָה לִשְׁאֹל.
הִיא רַק הִדְקָה אֶת רֹאשִׁי בְּיָדֶיהָ וּמָשְׁכָה אוֹתִי אַחֲרֶיהָ, אֶל הַחֶדֶר.
“בּוֹא, בֵּן,” אָמְרָה לִי, “אַתָּה כְּבָר עָזַרְתָּ מַסְפִּיק.
עַכְשָׁו אַתָּה צָרִיךְ לָנוּחַ.”

------------------
אוּלַי יִבְרַח עִם הַכִּרְכָּרָה וַאֲנִי אִתּוֹ, וּבֵינָתַיִם יֵרֵד הַלַּיְלָה, וְהַתַּנִים יִסְגְרוּ עָלֵינוּ מִסָבִיב וְהַגַּנָב, זֶה גַנַב הַבָּנָנוֹת הַפָּרוּעַ, אוּלַי יַחְטֹף גַם אוֹתִי וְיַסְתִּיר אוֹתִי שָׁם, בִּכְפָרוֹ הַמְּרֻחָק, בַּדֶּרֶךְ אֶל הֶהָרִים?
וּמִי יוֹדֵעַ עַד אָנָה הָיִיתִי מַגִיעַ בַּהֲזָיוֹתַי, אִלְמָלֵא חָזַר אַבָּא וְיָצָא מִן הַמַּטָע, נוֹשֵׁף וּמִתְנַשֵׁף, מֵזִיעַ כֻּלוֹ וּבְיָדוֹ שַׂק גָדוֹל.
“אַח, זֶה גַנָב זָרִיז,” אָמַר אַבָּא.
“חָמַק מַמְּנִי כְּמוֹ אַרְנֶבֶת.”

------------------
בָּעֶרֶב שָׁבְנוּ לִשְׁכֶם, אֶל חֲצַר הַמִּשְׁטָרָה שֶׁהָמְתָה שָׁאוֹן רַב שֶׁל צָבָא.
כְּלֵי-מִלְחָמָה נָסְעוּ לְכָאן וּלְכָאן וְחַיָלִים מִלְאוּ כָּל סֶדֶק.
נִרְדַמְתִּי כִּמְדֻמֶה לִי לְשָׁעָה קְצָרָה וּפִתְאֹם הִתְעוֹרַרְתִּי וּפֵשֶׁר כָּל הַסּוֹדוֹת גָלוּי וְיָדוּעַ לְפָנַי.
כְּאִלוּ אֶתְמוֹל קָרָה הַדָּבָר.
הֲלֹא גַם לָכֶם יִקְרֶה פִּתְאֹם כַּדָּבָר הַזֶּה, שֶׁבְּשָׁעָה שֶׁאַתֶּם נֵעוֹרִים לָכֶם מֵאֵיזוֹ שֵׁנָה קְצָרָה וּמַפְתִּיעָה פִּתְאֹם אַתֶּם מוּטָלִים בְּמִטַתְכֶם לֹא נָמִים וְלֹא עֵרִים.

------------------
רַצְתִּי אַחֲרָיו בְּמִדְרוֹן הַגָּדָה, יָשָׁר אֶל תּוֹךְ הַמַּיִם.
אַבָּא הָלַךְ כְּבָר וְהִגְבִּיהַּ אֶת שׁוּלֵי מִכְנָסָיו כְּדֵי שֶׁלֹּא יֵרָטֵב.
נִכְנַסְתִּי גַם אֲנִי אַחֲרָיו לְתוֹךְ הַבְּרֵכָה.
“הִנֵה!” קָרָא אַבָּא, “כָּאן זֶה מֻכְרָח לִהְיוֹת!”
אוּלָם לֹא הָיָה כְּלוּם.
הַנּוּטְרִיוֹת נֶעֶלְמוּ כְּאִלוּ בָּלְעוּ אוֹתָן מֵי הַבְּרֵכָה.
לֹא הַהוֹרִים, לֹא הַגּוּרִים, לֹא שׁוּם דָבָר.
“מֻכְרָחִים לִהְיוֹת סִימָנִים!” רָטַן אַבָּא, “אֵיזֶה כֶּתֶם שֶׁל דָם, אוֹ שְׂעָרוֹת מִן הַשָּׂפָם!…”

------------------
“אִם צְרִיכִים לָזוּז – אָז נָזוּז! רֵאשִׁית בִּגְלַל הַבָּנָנוֹת.
לַשְּׁתִילִים הָרַכִּים הַהַמְתָּנָה הַמְּיֻתֶּרֶת הַזּוֹ לֹא תּוֹסִיף שׁוּם בְּרִיאוּת.
שֵׁנִית בִּגְלַל נִימֶר.
הוּא כְּבָר מַסְפִּיק בִּלָה אִתָּנוּ, וְעוֹד לְפָנֵינוּ יוֹם-הַנְּטִיעָה.
וּשְׁלִישִׁית…”
“כֵּן, מַה שְׁלִישִׁית?” שָׁאַל יְחִזְקִיָהוּ.
“שְׁלִישִׁית…” גִמְגֵם אַבָּא כְּאִלּוּ לֹא הָיָה לוֹ נוֹחַ לְדַבֵּר, “שְׁלִישִׁית…”
“שְׁלִישִׁית,” אָמַר חִזְקוּ, “בִּגְלַל הַיֶּלֶד.

------------------
רַק הִזָהֵר מִנְחָשִׁים.”
הַמַּיִם, שֶׁזָרְמוּ בְּמוֹרַד הָעֲרוּגוֹת, הָיוּ צוֹנְנִים וּנְעִימִים.
וְהַקֶּצֶף הַחוּם-לְבַנְבַּן שֶׁעָלָה עַל פְּנֵיהֶם דִגְדֵג אֶת רַגְלַי.
הָאֲדָמָה נֶהְפְכָה לְבֹץ קַר, שֶׁנָּעִים הָיָה לְהַשְׁקִיעַ בְּתוֹכוֹ אֶת כַּפּוֹת רַגְלַי הַיְּחֵפוֹת.
עַד-מְהֵרָה נִתְכַּסוּ רַגְלַי בְּמַעֲטֵה-בֹּץ, וּכְשֶׁיָּצָאתִי מִן הָעֲרוּגָה הִתְיַבֵּשׁ הַבֹּץ, נִצְמַד לְרַגְלַי וְכִסָה אוֹתָן בְּמַעֲטָה כֵּהָה וְצָמִיג.

------------------
הִתְקָרַבְנוּ בַּחֲשַׁאי, עֲטוּפִים בְּשַׂקִים, כְּדֵי לְהַקְשִׁיב אֶל הַקּוֹלוֹת.
אַבָּא שֶׁהֵבִין מְעַט עַרְבִית נֶאֱנַח לְפֶתַע אַנְחַת הֲקָלָה וְאָמַר:
“זֶה בְּסֵדֶר.
זֶה מִישֶׁהוּ שֶׁמַכִּיר אֶת נִימֶר.”
יְחִזְקִיָהוּ נָהַג עַכְשָׁו בְּאִטִיוּת רַבָּה.
בְּיָדוֹ הָאַחַת נוֹהַג וּבִשְׁנִיָּה מְכַסֶה פָּנָיו.
עַד שֶׁיָּרֵד הָאִישׁ מִן הַמַּדְרֵגָה, וְנִימֶר אָמַר אֵלָיו:
“שְׁמַע חִזְקוּ: זֶה הָיָה אֶחָד מִבְּנֵי כְּפָרִי.
הוּא אָמַר לִי שֶׁבְּמֶרְכַּז הָעִיר יֶשְׁנָהּ הִתְקַהֲלוּת.

------------------
אַתָּה חִזְקוּ – בְּרֶגַע שֶׁאֶקְפֹּץ סַע מַהֵר כְּכָל שֶׁתּוּכַל! אַל תַּעְצֹר וְאַל תִּפְנֶה! עַד שֶׁתֶּחֱצֶה אֶת כָּל הָעִיר וְתַגִיעַ אֶל הַצֹּמֶת שֶׁבְּמִזְרַח הֵעִיר, אַחֲרֵי הַמִּשְׁטָרָה.
שָׁם יְחַכֶּה לְךָ הָאִישׁ הַזֶּה מִבְּנֵי כְּפָרִי.
אַתָּה תַּעְצֹר אֶצְלוֹ וַאֲנִי כְּבָר אַגִיעַ.
שָׁמַעְתָּ? אַל תַּעְצֹר לְאַף אֶחָד! לֹא עִירוֹנִי, לֹא פַלָח וְלֹא שׁוֹטֵר! וְטוּס מַהֵר! עַד שֶׁהַ’גְרוּטָאָה' תִּתְפָּרֵק! וְאַל תִּשְׁכַּח לַחֲנוֹת בַּצֹּמֶת, הֵבַנְתָּ?…”

------------------
“אֲנַחְנוּ יְכוֹלִים לִנְסֹעַ מִיָד,” הִצַעְתִּי, “עוֹד לִפְנֵי שֶׁהָאוֹטוֹ שֶׁל הַדּוֹד יָבוֹא.”
אַבָּא הִרְהֵר קְצָת, הֵעִיף מַבָּט אֲחוֹרַנִית, אֶל עֵבֶר הַפַּרְדֵסִים, אָמַד אֶת הַמֶּרְחָק בְּעֵינָיו וְאָמַר:
“לֹא, לֹא נַסְפִּיק.
גַם חֲבָל לְהַטְרִיד אֶת הַסּוּסָה.
עוֹד לְפָנֶיהָ כָּל הַדֶּרֶךְ חֲזָרָה.”
יָשַׁבְנוּ עַל הָעֲגָלָה, לְיַד הַתַּחֲנָה, לֹא הַרְחֵק מֵהַכְּבִישׁ הָרָאשִׁי, וְהִמְתַּנוּ לַמְּכוֹנִית שֶׁל הַדּוֹד.

------------------
אַבָּא הִפְסִיק לְרֶגַע, מִתְנַשֵׁם, וְהִמְשִׁיךְ: “כַּנִּרְאֶה שֶׁהָיָה זֶה נַעַר.
רָאִיתִי אוֹתוֹ מֵרָחוֹק וְהוּא הָיָה קָטָן.
הַבֵּט,” אָמַר אֵלַי אַבָּא, “הוּא כְּבָר הִסְפִּיק לְמַלֵא מְלֹא-הַשַּׂק בָּנָנוֹת.
אַח, גַנָב שֶׁכָּזֶה!”
וְאַבָּא הֵרִים אֶת הַשַּׂק וְהִנִיחַ אוֹתוֹ בַּכִּרְכָּרָה, מֵאָחוֹר, טִפֵּס וְעָלָה אֶל קֶרֶשׁ הַמּוֹשָׁב, נָטַל מִיָדַי אֶת הַמּוֹשְׁכוֹת וְאָמַר:
“בּוֹא, נְמַהֵר.
נִסְגֹר אֶת הַבְּרָזִים חֵת-שְׁתַּיִם, וְנָשׁוּב.”

------------------
אֲנִי לֹא רָצִיתִי, אֲבָל חָשַׁשְׁתִּי מִמְשִׁיכַת-יָדוֹ וְנִגְרַרְתִּי אַחֲרָיו.
וְהַדּוֹד אָמַר לִי בְּמַנְגִינַת-הַשִּׁיר:
“עוֹד מְעַט תִּהְיֶה בַּר-מִצְוָה! בָּחוּר מַמָשׁ! אַתָּה צָרִיךְ כְּבָר לִרְאוֹת אוֹר, אוֹר-עוֹלָם אֲמִתִּי!!”
רִקוּדוֹ נַעֲשָׂה נִמְרָץ יוֹתֵר וּמָהִיר יוֹתֵר, וְהוּא חִבֵּק אוֹתִי, מָשַׁךְ אוֹתִי אֵלָיו וְקָרָא:
“עַם יִשְׂרָאֵל חַי! עַם יִשְׂרָאֵל חַי…”
הִרְגַשְׁתִּי כֵּיצַד הוּא מַתְחִיל לְהִתְנַשֵׁם וּלְהִתְנַשֵׁף מֵרֹב הִתְלַהֲבוּת.

------------------
“רַק תַּחְשֹׁב וְתָבִין: בַּדֶּרֶךְ לְשָׁם, כְּלוֹמַר אֶל הַבָּנָנוֹת, אֲנַחְנוּ שׁוֹכְבִים מִתַּחַת לַשַּׂקִים.
אֲבָל מַה יִהְיֶה בַּדֶּרֶךְ חֲזָרָה? כְּלוּם נִשְׁכַּב כָּל הַדֶּרֶךְ תַּחַת הַשְּׁתִילִים?…”
אַבָּא לֹא הָיָה צָרִיךְ לְהָשִׁיב לוֹ.
כִּי אֲנִי קָפַצְתִּי וְהִקְדַמְתִּי אוֹתוֹ, וְהֵשַׁבְתִּי בִּמְקוֹמוֹ:

------------------
וּמֵרֹב שֶׁהָיִיתִי נִכְעָס וְנִרְגָשׁ, וּמֵרֹב שֶׁהָיִיתִי נִרְגָז וְנֶעֱלָב – הִתְיַשַׁבְתִּי עַל הָרִצְפָּה, הִתְמַלֵאתִי בְּרַחֲמִים גְדוֹלִים עַל עַצְמִי, וְהִתְחַלְתִּי לִבְכּוֹת בְּשֶׁקֶט.
לִבְכּוֹת – וּלְקַלֵל אֶת רֹעַ מַזָלִי.
לִבְכּוֹת – וּלְגַדֵף אֶת אַבָּא שֶׁלִי וְאֶת יוֹרָם וְאֶת אַבָּא שֶׁל יוֹרָם.
אֵיךְ זֶה דַוְקָא אֲנִי לְבַדִי מִכָּל הַחֲבוּרָה נִתְפַּסְתִּי וְנֶעֱנַשְׁתִּי? וְלָמָה דַוְקָא אֲנִי?

------------------
וְאַבָּא קָפַץ מִן הַכִּרְכָּרָה וְרָץ אֶל רֹאשׁ הַשּׁוֹמְרִים.
מֵהַמָּקוֹם שֶׁבּוֹ יָשַׁבְתִּי, מִקֶרֶשׁ-הַיְּשִׁיבָה שֶׁל הַכִּרְכָּרָה, רָאִיתִי אֶת רֹאשׁ הַשּׁוֹמְרִים יוֹצֵא לוֹ בְּנַחַת מִן הָאֹהֶל, לָבוּשׁ רַק גוּפִיָה, וּמִסְתּוֹדֵד עִם אַבָּא.
“מָה אָמַרְתָּ לוֹ?” שָׁאַלְתִּי אֶת אַבָּא, כְּשֶׁחָזַר אֶל הַכִּרְכָּרָה.
“טִפְּשׁוֹן,” אָמַר אַבָּא, “סִפַּרְתִּי לוֹ הַכֹּל.”
“וּמַה הוּא אָמַר?” שָׁאַלְתִּי.
אַבָּא הִצְטַחֵק: “מַה הוּא אָמַר? הוּא לֹא שָׂמַח כָּל-כָּךְ.

------------------
“כֵּן,” אָמַר אַבְרָם, “אֲנִי מֻכְרָח.
מֵאָז הַמִּלְחָמָה אֲנִי מִסְתּוֹבֵב.
קָשֶׁה, הֲרֵי אַתְּ יוֹדַעַת.
הֲרֵי אַתְּ רוֹאָה שֶׁקָשֶׁה.”
“כֵּן,” אָמְרָה אִמָּא, “אֲנִי רוֹאָה שֶׁשׁוּם דָבָר לֹא יַעֲזֹר.” “לֹא,” אָמַר אַבְרָם, “אֲבָל לִפְנֵי שֶׁאֶסַע, הֵבֵאתִי מַתָּנָה בִּשְׁבִיל הַיֶּלֶד.”
אִמָּא לֹא אָמְרָה כְּלוּם, וַאֲנִי אַף-עַל-פִּי שֶׁהִשְׁתַּגַעְתִּי כְּבָר מִסַקְרָנוּת לִרְאוֹת מָה הֵבִיא לִי הַדּוֹד אַבְרָם, שָׁאַלְתִּי מַמָשׁ כְּמוֹ הַגְּדוֹלִים:

------------------
“וַהֲרֵי יֵשׁ לְךָ רוֹבֶה,” אָמַרְתִּי, "וְאַתָּה לֹא תִּתֵּן לְאִישׁ לְהִתְקָרֵב וּלְהִתְנַפֵּל.
“לֹא,” אָמַר אַבָּא, “צָרִיךְ לְהַשְׁגִיחַ עַל הָאֲבַטִיחִים.
הַמִּקְשָׁה הִיא רְכוּשׁוֹ שֶׁל הַקִּבּוּץ.
מֻכְרָחִים לִשְׁמֹר עַל הָרְכוּשׁ.”
אַבָּא יֵרֵד בַּסֻּלָם וְהֵבִיא עִמוֹ גַ’ארָה שְׁחוֹרָה, שֶׁמִּכָּל נַקְבּוּבִיוֹתֶיהָ זָלְגוּ טִפּוֹת מַיִם קְטַנוֹת.
“בּוֹא, בֵּן, שְׁתֵה.
הַמַּיִם בַּגַ’ארָה טוֹבִים וְקָרִים.”

------------------
אַבָּא עָצַר וְאָמַר:
“הַמְּעָרָה שֶׁאֲנַחְנוּ מְחַפְּשִׂים לְפָנֵינוּ הִיא.
אֵינָהּ רְחוֹקָה כְּבָר.
וְאַל תִּשְׁכַּח, בֵּן, יֵשׁ לָהּ שְׁנֵי פְּתָחִים: הָאֶחָד נָמוּךְ, מֻסְתָּר בֵּין הַסְּלָעִים וְהָאֲבָנִים; וְהַשֵּׁנִי גָּבוֹהַּ וּמְסֻכָּן.
מַמָשׁ מִתּוֹךְ הַמְּעָרָה, בְּתוֹךְ אֲרֻבַּת-סֶלַע כָּזוֹ צוֹמֵחַ לוֹ חָרוּב גָדוֹל.
גִּזְעוֹ אֵינוֹ עָקוּם וּמְפֻתָּל כְּמוֹ שֶׁל שְׁאָר הֶחָרוּבִים.
הוּא אָרֹךְ וְצוֹמֵחַ יָשָׁר לַגֹבַהּ.
אִם תִּמְצָא אֶת פֶּתַח הַסְּלָעִים – הַמְתֵּן לִי לִפְנֵי הַכְּנִיסָה.”

------------------
הוֹי, הוֹי! כְּמוֹ גַלֵי-יָם סוֹחֲפִים הִתְגַלְגְלוּ וּבָאוּ אֵלַי כָּל הַזִּכְרוֹנוֹת מֵאוֹתוֹ הַמַּסָע.
כָּל כָּךְ הֵצִיפוּ אוֹתִי, עַד שֶׁלֹא יָכֹלְתִי עוֹד לִשְׁמֹר אוֹתָם לְעַצְמִי, וַהֲרֵי אֲנִי מְסַפֵּר אוֹתָם גַם לָכֶם.
אֲבָל לָמָה לְדַבֵּר בִּלְשׁוֹן חִידוֹת? לְשֵׁם מָה לִמְתֹּחַ אֶתְכֶם לְחִנָם? הָבָה וַאֲסַפֵּר לָכֶם אֶת כָּל הַסִּפּוּר, מִתְּחִלָתוֹ וּלְפִי הַסֵּדֶר.
אַחֶרֶת רַק אֲבַלְבֵּל אֶת מֹחֲכֶם וְלֹא תּוּכְלוּ, גַם אִם מְאֹד תִּרְצוּ, לָרֶדֶת לְסוֹף הַסִּפּוּר.

------------------
בַּבִּקְעָה הִצְהִיבָה הַתְּבוּאָה וְהַכַּפְרִיִים טֶרֶם הֵחֵלוּ בַּעֲבוֹדוֹת הַקָּצִיר.
אוֹ אוּלַי הִפְסִיקוּ אוֹתָן פִּתְאֹם, בִּגְלַל הַמִּלְחָמָה הַמַּפְתִּיעָה, שֶׁהֵבִיאָה הֵנָה בְּאֵיזֶה פֶּרֶץ סוּפָה אֶת הַגִ’יפִּים הַיִּשְׂרְאֵלִים הַשּׁוֹעֲטִים בְּדַרְכֵי-הֶעָפָר הַפְּנִימִיוֹת שֶׁבֵּין הַכְּפָרִים, וְנוֹשְׂאִים עִמָהֶם אֵיזֶה אִיוּם נִסְתָּר וְלֹא יָדוּעַ.
הַיָּמִים הָיוּ, כַּזָּכוּר לָכֶם, יְמֵי סִיוָן חַמִים וּפְרִיחַת הָאָבִיב הַצִּבְעוֹנִית כְּבָר קָמְלָה בַּחַמָה.

------------------
שַׁיָרוֹת חֲמוֹרִים וּגְמַלִּים הוֹלְכוֹת לִשְׁנֵי צִדֵי הַכְּבִישׁ עֲמוּסִים בִּסְחוֹרוֹת סַסְגוֹנִיוֹת.
וּבְגַנֵי הַיָּרָק הַפְּזוּרִים לְאֹרֶךְ הָעֲמָקִים מְנַצְנְצִים לָהֶם בִּגְדֵי הַצִּבְעוֹנִים שֶׁל הַפַלָחִיוֹת.
אָח אָח, אִלוּ הָיְתָה אִמָּא יוֹשֶׁבֶת כָּאן אִתָּנוּ, עַכְשָׁו, בְּתוֹךְ הַחֲשֵׁכָה הַזּוֹ, הָיְתָה מְלַגְלֶגֶת וַדַאי עַל אַבָּא וְאוֹמֶרֶת:

------------------
וּכְאִלוּ שֶׁיָּדַעְתִּי בִּכְלָל לְאֵיזֶה מָקוֹם קָרוֹב הוּא מִתְכַּוֵן.
וּכְאִלוּ שֶׁבִּכְלָל יָכֹלְתִּי, גַם אִלוּ רָצִיתִי, לִפְרֹץ בִּבְכִי.
הַהֶלֶם שֶׁיָּרֵד עָלַי, מִיָד עִם תְּקִיפַת הַמְּכוֹנִית פָּשׁוּט נָטַל מִמֶנִי אֶת הַבֶּכִי וְאֶת הַצְּעָקוֹת וַאֲפִלוּ אֶת כֹּשֶׁר הַדַּבּוּר.
גַם אַחַר כָּךְ, אַחֲרֵי שֶׁנִּצַלְנוּ, אַחֲרֵי שֶׁכְּבָר יָשַׁבְנוּ בַּחֲדַר הַיּוֹמָנַאי, בְּטוּחִים בְּתוֹךְ מִשְׁטֶרֶת שְׁכֶם, גַם אָז לֹא שָׁב אֵלַי כֹּחַ הַדַּבּוּר בְּמֶשֶׁךְ שָׁעָה אֲרֻכָּה.

------------------
“כָּל פַּעַם אוֹתָם הַתֵּרוּצִים: הַיְּלָדִים הִתְחִילוּ, הַיְּלָדִים הִרְבִּיצוּ, הַיְּלָדִים מָשְׁכוּ אוֹתְךָ! מָה אִתְּךָ? אַתָּה כְּבָר אֵין לְךָ רָצוֹן מִשֶׁלְּךָ? אַתָּה רַק כְּמוֹ כִּבְשָׂה, שֶׁרָצָה עִם כָּל הָעֵדֶר?”
רָאִיתִי שֶׁאַבָּא כּוֹעֵס, וְלֹא הֵשַׁבְתִּי לוֹ דָבָר.
“שָׁמַעְתָּ אוֹתִי?” שָׁאַל אַבָּא, "חֲשֹׁב הֵיטֵב לִפְנֵי שֶׁאַתָּה מַתְחִיל שׁוּב.
הַפַּעַם לֹא אֶסְלַח עוֹד; הַפַּעַם אַעֲנִישׁ אוֹתְךָ!
“לָמָה רַק אוֹתִי?” שָׁאַלְתִּי.
“כָּכָה,” אָמַר אַבָּא, “רַק עָלֶיךָ אֲנִי אַחֲרַאי.

------------------
אֶקְרָא עוֹד פַּעַם אַחַת וְאֶרְאֶה: אִם לֹא תִּהְיֶה תְּשׁוּבָה גַם הַפַּעַם – אַתְחִיל לָלֶכֶת אֶל בָּתֵּי-הַמּוֹשָׁבָה, כְּפִי שֶׁחָשַׁבְתִּי לַעֲשׂוֹת מִלְכַתְּחִלָה.
“הַלוֹ! רוֹעֶה!” שָׁאַגְתִּי בְּכָל גְרוֹנִי.
“מָה אִתְּךָ?” הַפַּעַם קָרָה דָּבָר מוּזָר עוֹד יוֹתֵר.
בִּמְקוֹם תְּשׁוּבָה הֵחֵלּוּ לְהִתְעוֹפֵף סְבִיבִי אֲבָנִים קְטַנוֹת, שֶׁנִּזְרְקוּ בְּכֹחַ.
הֵן שָׁרְקוּ בָּאֲוִיר וּפָגְעוּ בַּשִּׂיחִים וּבָאֲדָמָה שֶׁעַל-יָדִי.

------------------
אֵיזוֹ הַרְפַּתְקָה נִפְלָאָה זֻמְנָה לִי, בְּצָהֳרֵי הָאָבִיב הַזִּיוָנִיִים הַלָּלוּ, בַּחֲצַר בֵּיתוֹ שֶׁל נִימֶר, בֵּין עֲצֵי הַתּוּת.
עַל מַעֲקֵה הַגַּגוֹת רָדַפְתִּי כִּמְשֻׁגָע אַחֲרֵי תַּרְנְגוֹלוֹתָיו.
גָעִיתִי וּפָעִיתִי כִּמְשֻׁלָּח מוּל הָעִזִים וּמָשַׁכְתִּי עַד לְהַכְאִיב בְּאַלְיוֹת הַכְּבָשִׂים שֶׁבֶּחָצֵר.
הַיְּלָדִים הָעַרְבִיִים רָצוּ אַחֲרַי, עָשׂוּ כְּמַעֲשַׂי וָעוֹד הִגְדִילוּ.
הֵם שִׁתְּפוּ אֶת עַצְמָם בְּכָל לִבָּם בָּעֲלִיצוּת הַפְּרָאִית הַזּוֹ שֶׁנִּכְנַסְתִּי לְתוֹכָהּ.

------------------
“אָה, הַמַּשָׂאִית! גַם זֶה סִפּוּר יָפֶה! חִזְקוּ, חֲבֵרֵינוּ יְחִזְקִיָהוּ, הוּא שֶׁהִצִיל אֶת הַמַּשָׂאִית.

------------------
אֲנַחְנוּ הִתְגַלְגַלְנוּ בֵּינוֹת לַשַּׂקִים, וְהוּטַחְנוּ אֶל הַקִּירוֹת הֲטָחָה רַבָּה.
דִין וּדְבָרִים בְּעַרְבִית הֵחֵל לְהִתְגַלְגֵל בְּאָזְנֵינוּ.
אַבָּא וְחָבֵרְדֹב קֵרְבוּ אָזְנֵיהֶם בְּשֶׁקֶט, מֵאָחוֹר, אֶל תָּא הַנֶּהָג: לִשְׁמֹעַ מַה מִתְרַחֵשׁ שָׁם.
מִי זֶה עָצַר אוֹתָנוּ פִּתְאֹם בָּרְחוֹב הָרָאשִׁי שֶׁל שְׁכֶם, וּמַה הוּא רוֹצֶה מֵאִתָּנוּ.
קוֹלוֹת שִׂיחָה בְּעַרְבִית הֵחֵלוּ עוֹלִים מִן הַתָּא.
מִישֶׁהוּ עָמַד עַל הַמַּדְרֵגָה וְדִבֵּר עִם נִימֶר בְּקוֹל חֲרִישִׁי.

------------------
חָבֵרְדֹב טִפֵּס וְעָלָה מִתּוֹךְ הָאַרְגָז עַל גַג הַ“גְרוּטָאָה”, אָחַז שָׁם בְּאֵיזוֹ יָתֵד וּמָשַׁךְ אַחֲרָיו אֶת אַבָּא וְאוֹתִי.
"בּוֹאוּ הֵנָה! קָרָא אֵלֵינוּ וּמְשָׁכָנוּ בְּבַת אַחַת.
“כָּאן לְפָחוֹת לֹא נִדָרֵס מִתַּחַת לַחֲבִילוֹת הַשְּׁתִילִים!”
לְהִדָרֵס כַּמּוּבָן לֹא נִדְרַסְנוּ.
אֲבָל נִרְטַבְנוּ הֵיטֵב מִן הַשַּׂקִים הַלַּחִים שֶׁהִתְגוֹלְלוּ עָלֵינוּ בְּטַלְטֵלַת הַנְּסִיעָה.
עַד כְּדֵי כָּךְ נִרְטַבְנוּ, שֶׁאִלוּ הָיְתָה רוֹאָה אוֹתָנוּ אִמָּא וַדַאי הָיְתָה שׁוֹאֶלֶת:

------------------
לְמַטָּה, בְּפֶתַח הַמְּעָרָה, חִכָּה לִי אַבָּא, וְהַפְּרָס בְּיָדוֹ.
“אֲבָל מַה קָרָה לְךָ, בֵּן, מַה קָרָה?”
רָצִיתִי לְסַפֵּר לוֹ הַכֹּל, וְגַם רָצִיתִי מְאֹד לִרְאוֹת אֶת הַפְּרָס, וְגַם רָצִיתִי נוֹרָא שֶׁהַכֹּל כְּבָר יַעֲבֹר – לָכֵן רַצְתִּי אֵלָיו, וּבְלִי לְהוֹצִיא מִלָּה מִפִּי – נָפַלְתִּי יָשָׁר אֶל תוֹךְ זְרוֹעוֹתָיו…
------------------
“חִזְקוּ,” צָרְחוּ אַבָּא וְחָבֵרְדֹב כְּאֶחָד, “חִזְקוּ חֲדַל! חִזְקוּ אַתָּה הוֹרֵג אוֹתָנוּ!… חִזְקוּ רַחֵם עָלִינוּ!” עִם שְׁרִיקַת הָרוּחַ הַתּוֹסֶסֶת כְּאִלוּ נִשְׁמַע הִמְהוּמוֹ הַמַּרְגִּיעַ שֶׁל יְחִזְקִיָהוּ:
“חֶבְרֶה, זֶה בְּסֵדֶר, מָה אַתֶּם נֶאֱנָחִים שָׁם? צָרִיךְ לָטוּס וְאֵין מַה לְהִבָּהֵל.
חִזְקוּ וְאִמְצוּ, חֶבְרֶה, אֲנַחְנוּ נַגִיעַ!…”
אַבָּא הֵסִיר מֵעַל פָּנָיו אֶת הַשַּׂקִים שֶׁחָבְרוּ עָלָיו לְהַחֲנִיקוֹ, קֵרֵב אֶת פִּיו לְאָזְנוֹ שֶׁל חָבֵרְדֹב וְשָׁאַג:

------------------
וַהֲרֵי לָכֶם חָרְבוֹתֶיהָ הַמַּקְסִימוֹת שֶׁל סֶבַּסְטִיָה, הִיא הִיא שׁוֹמְרוֹן, בִּירַת אֶרֶץ שׁוֹמְרוֹן וּמְקוֹר שְׁמָהּ.
בִּשְׁכֶם עַצְמָהּ הָיָה בִּי מַעֲשֶׂה שֶׁכִּמְעַט וְנִסְתַּיֵם בְּכִי-רַע.
בַּיּוֹם הָרִאשׁוֹן אוֹ הַשֵּׁנִי לַמִּלְחָמָה, כְּבָר אֵינִי זוֹכֵר, נִפְצַעְתִּי בְּבִרְכִּי מֵאֵיזֶה רְסִיס אֶבֶן מְחֻדָד.
מֵרֹב הִתְרַגְשׁוּת לֹא הִרְגַשְׁתִּי כְּלָל בַּפֶּצַע.
פִּתְאֹם לְאַחַר יוֹמַיִם הִרְגַשְׁתִּי שֶׁאֵינִי יָכוֹל לְהָזִיז אֶת בִּרְכִּי.

------------------
עוֹד לֹא הִסְפַּקְתִּי לְהָבִין מַה קוֹרֶה וּכְבָר נָפְלָה מִן הַשָּׁמַיִם שֶׁמֵעַל לְרֹאשִׁי צִפּוֹר-דְרוֹר יְרוּיָה.
הִתְחַבְּטָה לָהּ עַל הַדֶּשֶׁא פַּעַם וּפַעֲמַיִם, קִרְטְעָה לָהּ, הִסְתּוֹבְבָה סְבִיב עַצְמָהּ בְּאֵיזֶה מַעְגָל מְשֻׁנֶה, וּפִתְאֹם נָחָה לָהּ, דֹק לְבַנְבַּן כִּסָה אֶת עֵינֶיהָ וְרַק רַגְלֶיהָ עוֹד הוֹסִיפוּ לְפַרְפֵּר.
הַדּוֹד אַבְרָם הִשְׁגִיחַ בִּמְבוּכָתִי, וְאָמַר:
“לֹא הִתְכַּוַנְתָּ, מָה? זֶה בְּלִי כַּוָנָה, מָה? תָּמִיד אוֹמְרִים כָּךְ לְאַחַר שֶׁהַצִּפֳּרִים מֵתוֹת.”

------------------
אֶלָּא מָה רוֹצֶה הַמַּזָל? שֶׁמֶנְדֶל יֶחֱלֶה, יֶחֱלֶה מַמָשׁ, עִם חֹם וַהֲקָאוֹת וְסַמֵי-רְפוּאָה וְכָל הַשְּׁאָר, מַמָשׁ לִפְנֵי הַנְּסִיעָה.
וַהֲרֵי אִי-אֶפְשָׁר לִדְחוֹת אֶת הַפֶּסַח אִם מֶנְדֶל חוֹלֶה.
לָכֵן גַם אֶת מַסַע הַבָּנָנוֹת אֵין דוֹחִים.
וּמֶנְדֶל נִשְׁאַר לִשְׁכַּב בְּמִטָתוֹ, כָּלוּא בִּצְרִיפוֹ הַקָּטָן, וְלִבּוֹ מְפַרְכֵּס וּמִשְׁתַּגֵעַ לִהְיוֹת עַכְשָׁו, דַוְקָא עַכְשָׁו, לְיַד הַהֶגֶה שֶׁל הַ“גְרוּטָאָה”.

------------------
“אֲנִי צָרִיךְ לָצֵאת אֶל מַטַע הַבָּנָנוֹת,” סָח לִי אַבָּא, “לִסְגֹּר שָׁם אֵיזֶה בְּרָזִים וְלִפְתֹּחַ אֲחֵרִים.
אַחַר-כָּךְ, כְּשֶׁנִּגְמֹר, נַחֲזֹר.”
“יֹפִי,” אֲנִי אוֹמֵר, “נַרְוִיחַ נְסִיעָה.”
“וּמֵהַחֹשֶׁךְ אֵינְךָ פּוֹחֵד?” שׁוֹאֵל אַבָּא.
“לֹא, אַבָּא, בֶּטַח שֶׁלֹא.
כְּשֶׁאַתָּה עַל-יָדִי אֵינֶנִי פּוֹחֵד מִשׁוּם דָבָר.”
אַבָּא צוֹחֵק וּמַעֲבִיר יָדוֹ בְּשַׂעֲרוֹתַי.
נָסַעְנוּ כָּכָה בִּשְׁתִיקָה.

------------------
“נוּ, בֵּן, אֵיךְ הָיְתָה אֶרֶץ-יִשְׂרָאֵל? הָיָה מַה לִרְאוֹת? אֱמֹר, בֵּן, רָאִיתָ אוֹתָהּ הֵיטֵב?”
אִמָּא כַּנִּרְאֶה כְּבָר שָׁמְעָה מַשֶׁהוּ כְּשֶׁעֶמְדָה וְצִפְּתָה לָנוּ בַּחֲרָדָה.
בְּוַדַאי הִרְגִּישָׁה שֶׁהַלַּיְלָה שֶׁעָבַר עָלֵינוּ לֹא הָיָה לַיְלָה שָׁקֵט.
וְאִם הַלַּיְלָה הָיָה רַע – הַדֶּרֶךְ וַדַאי שֶׁהָיְתָה רָעָה.
אַךְ לֹא מִמֶנִי צִפְּתָה אִמָּא לִתְשׁוּבָה.
וְאָמְנָם גַם לֹא מִמֶנִי בָּאָה הַתְּשׁוּבָה.

------------------
כְּשֶׁהִגַעְנוּ לְשָׁם כְּבָר עָמְדָה לְיַד הָאֹהֶל חֲבוּרַת סַקְרָנִים וְהִבִּיטָה בִּדְמָמָה אֶל הַגַּנָב הַקָּטָן.
הִתְקָרַבְתִּי עוֹד וְעוֹד כְּדֵי לִרְאוֹת.
הַמְּבֻגָרִים הִסְתִּירוּ לִי וַאֲנִי נִדְחַקְתִּי בֵּינֵיהֶם, זָחַלְתִּי וְעָבַרְתִּי עַד שֶׁרָאִיתִי אוֹתוֹ.
קָטָן וּמִסְכֵּן כָּרַע לוֹ הַגַּנָב, מְכֻוָץ כֻּלוֹ מִן הַקֹּר וּמִן הַבֶּהָלָה, וּבְקֹשִׁי הֵעֵז לְהַשְׁעִין גַבּוֹ אֶל יְרִיעַת הָאֹהֶל.

------------------
“יוֹם אֶחָד,” אָמַר לִי אַבָּא, “רָאִיתִי אֲבַטִיחַ מוּזָר.
צִבְעוֹ לֹא הָיָה אָדֹם אֶלָא אַחֵר, מֵעֵין כָּתֹם.
נִגַשְׁתִּי לִרְאוֹת מַה שָׁם, וְהִנֵּה נְחִיל עָצוּם שֶׁל דַבּוּרִים פָּרַח וְעָף! וּמִן הָאֲבַטִיחַ הַמּוּזָר לֹא נוֹתְרָה אֶלָּא קְלִפָּה דַקָה וִירֻקָה…”
אַבָּא צָחַק.
הִשְׁלַכְנוּ אֶת קְלִפּוֹת הָאֲבַטִיחִים הַמְּכֻרְסָמוֹת מַטָה, אֶל הָאֲדָמָה.
רָאִיתִי אֵיךְ הַדַּבּוּרִים חוֹפְזִים וְעָטִים עַל הַקְּלִפּוֹת בִּשְׁקִיקָה צְמֵאָה.
וְאַבָּא אָמַר:
“כְּבָר אֵין הַחֹם הַגָּדוֹל.

------------------
אִם נַצְלִיחַ, נוּכַל לְהִתְקָרֵב אֶל הַנּוּטְרִיוֹת עַד שֶׁנִּרְאֶה אֶת שַׂעֲרוֹת שִׂפְמֵיהֶן מְרַטְטוֹת…”
אַבָּא הֵכִין אֶת הָאֶקְדָח, פָּרַשׂ אֶת הַתַּרְמִיל בְּצִדוֹ וְהִנִיחַ עָלָיו אֶת הַחֲגוֹרָה וְהַנַּרְתִּיק וַחֲבִילָה שֶׁל סְמַרְטוּטִים שֶׁהֵבִיא עִמוֹ מֵהַבַּיִת.
“אַתָּה רוֹצֶה לְהִשָׁאֵר כָּאן, אוֹ לָבוֹא אִתִּי?” שָׁאַל אַבָּא.
“בֶּטַח שֶׁאִתְּךָ,” אָמַרְתִּי מִיָד.
“פַּעַם אַחַת,” סִפֵּר לִי אַבָּא, “יָצָאנוּ לָצוּד עִם חֲבֵרִים.
וְהָיָה שָׁם גַם יֶלֶד.

------------------
הֵם נָפְחוּ כְּאִלוּ אֶת גַבְנֻנֵיהֶם, כִּרְסְמוּ לָהֶם בְּתַאֲוָה רַבָּה קָנִים יְרֻקִים וּכְאִלוּ כָּעֲסוּ קְצָת עַל גוּרֵיהֶם הַמִּתְהוֹלְלִים.

------------------
“נִימֶר יוֹשֵׁב אִתָּנוּ,” הִזְכִּיר לוֹ אַבָּא.
“כֵּן כֵּן,” רָטַן חָבֵרְדֹב.
“נִימֶר, נִימֶר.
מָה, הוּא עָשׂוּי מִבֶּטוֹן? הָאֶבֶן לֹא תִּפְגַּע בּוֹ?”
אַבָּא רָאָה וְהִרְגִישׁ שֶׁחָבֵרְדֹב זָקוּק עַכְשָׁו בְּאֹפֶן דָחוּף לִנְזִיפָה קַלָה.
לָכֵן הֵרִים עָלָיו בְּקוֹלוֹ:
“שְׁמַע נָא, חָבֵרְדֹב-עַמִיחַי: אִם נֻכְרַח לְהִתְכּוֹפֵף מִתַּחַת לִמְטַר הָאֲבָנִים – נִתְכּוֹפֵף! וְאִם נֵאָלֵץ לְהֵאָבֵק עִם הַפּוֹרְעִים בַּצִּפָּרְנַיִם – נִשְׁלֹף צִפָּרְנַיִם! הָעִקָר…”

------------------
“אֲבָל זוֹ לֹא דֶרֶךְ מְכֻבֶּדֶת, לִנְסֹעַ כָּכָה! מַה יֵשׁ יְהוּדִים, אֲנִי שׁוֹאֵל, אֲנַחְנוּ צְרִיכִים לְהִתְבַּיֵשׁ מִמִישֶׁהוּ? יֵשׁ לָנוּ מַה לְהַסְתִּיר? לֹא! אֲנִי בֶּאֱמֶת לֹא מֵבִין לָמָה כָּל הָעֵסֶק הַזֶּה מִתְנַהֵל כָּכָה, בַּמַּחְתֶּרֶת…”
וְאַבָּא אָמַר לוֹ:
“שְׁמַע, אוּלַי אַתָּה קְצָת צוֹדֵק.

------------------
“אִלוּ הָיוּ כָּל הָעַרְבִים מוֹכְרֵי בָּנָנוֹת, וְכָל הַיְּהוּדִים קוֹנֵי בָּנָנוֹת, לֹא הָיוּ יוֹתֵר צָרוֹת בֵּינֵינוּ…” כָּאן לֹא הִתְאַפֵּק עוֹד נִימֶר, זִנֵק אַל חֲבֵרֵנוּ חִזְקוּ וְנָשַׁק לוֹ עַל פִּיו נְשִׁיקוֹת שִׂמְחָה נִרְגָשׁוֹת, הוֹי הוֹי, סְעֻדָה שְׂמֵחָה הָיְתָה זוֹ, שֶׁכָּמוֹהָ אֵינֶנִי זוֹכֵר…
הָעֲבוֹדָה הִתְנַהֲלָה בְּמֶרֶץ רַב.

------------------
דַוְקָא בַּיָּמִים הַגְּדוֹלִים שֶׁלָּהּ, בְּדַרְכָּהּ אֶל מַסַע הַפְּלָאוֹת בֶּהָרִים.
יָמִים שֶׁאוּלַי לֹא יָשׁוּבוּ לָהּ עוֹד.
וּבְכֵן מִתְיַשֵׁב לוֹ חִזְקוּ אֶל הֶגֶה “הַגְּרוּטָאָה”, מִתְיַשֵׁב כְּמוֹ בַּעַל-בַּיִת אֲמִתִּי, כְּמוֹ נֶהָג גִזְעִי וּוָתִיק, וְאוֹמֵר:
“חֶבְרֶה מַה יֵשׁ לְדַבֵּר הַרְבֵּה? חִזְקוּ וְאִמְצוּ! זָזִים!…”
הַשֵּׁנִי בַּחֲבוּרַת הַשְּׁלִיחִים הָיָה חֲבֵרֵנוּ הַנִּכְבָּד דֹב עַמִיחַי.
יְהוּדִי רְצִינִי, בַּעַל נְטִיוֹת מֻבְהָקוֹת לִהְיוֹת “מַאכֶר” כְּלוֹמַר מְנַהֵל.

------------------
וּבַמוֹשָׁבָה וַדַאי אוּכַל לְהַזְעִיק עֶזְרָה, וְאוּכַל לְחַפֵּשׂ אֶת אַבָּא וְאֶת הַמְּעָרָה וְהַכֹּל יִסְתַּיֵם בְּכִי טוֹב… אֲבָל אִם אֵלֵךְ לַמּוֹשָׁבָה וְאַבָּא לֹא יֵדַע – הוּא יַתְחִיל לְחַפֵּשׂ אוֹתִי, וְיִדְאַג מְאֹד: אוּלַי נָפַלְתִּי לְאַחַד הַבּוֹרוֹת? אוּלַי הֶחֱלַקְתִּי לְתוֹךְ אֲרֻבַּת-הַסְּלָעִים, שֶׁהוּא כָּל-כָּךְ הִזְהִיר אוֹתִי מִפָּנֶיהָ? וְאוּלַי תָּעִיתִי בְּדַרְכִּי וְהִרְחַקְתִּי מְאֹד פְּנִימָה, אֶל הֶהָרִים?
כָּךְ עָמַדְתִּי מְבֹהָל כֻּלִי וְלֹא יָדַעְתִּי מָה אֶעֱשֶׂה.

------------------
אֲבָל אֲנִי הָיִיתִי קָטָן וְהַגַ’ארָה כְּבֵדָה, וּגְרוֹנִי הִתְמַלֵא מַיִם פִּתְאֹם עַד שֶׁחִשַׁבְתִּי לְהֵחָנֵק, וּמִהַרְתִּי וְיָרַקְתִּי מְלֹא לֻגְמִי מַיִם, וּבְגָדַי נִרְטְבוּ כֻּלָם.
וְכָל-כָּךְ נִכְשַׁלְתִּי, שֶׁכִּמְעַט בָּכִיתִי.
אֲבָל אַבָּא עָמַד מֵעָלַי וְהִתְפַּקֵעַ מִצְחוֹק.
“אֵין דָבָר, בֵּן, אֵין דָבָר.
כָּכָה לוֹמְדִים.
עוֹד תִּהְיֶה פַּעַם שַׁתְיָן מֻבְהָק.”
וְהוּא חִבֵּק אֶת כְּתֵפַי וְהִגְבִּיהַּ אוֹתִי מֵעַל לְרֹאשׁוֹ, וְצָעַק:

------------------
וּבְכֵן הָבָה נִפְתַּח בַּהֲכָנוֹת לַנְּסִיעָה, שֶׁכִּמְעַט-כִּמְעַט נִסְתַּיְמָה בְּאָסוֹן.
 “…הַיּוֹצְאִים בְּרִנָה”
פֶּה מִי יוּכַל לְמַלֵל אֶת שִׂמְחַת הַיְּצִיאָה? אוֹתָהּ הִתְרַגְשׁוּת הָאוֹחֶזֶת בְּךָ וְאֵינָהּ מַרְפָּה מִזֶה כַּמָּה שָׁעוֹת: יוֹצְאִים, יוֹצְאִים! בְּכָל זֹאת יוֹצְאִים! לַמְרוֹת כָּל הָעִכּוּבִים, וְלַמְרוֹת כָּל הַצָּרוֹת, יוֹצְאִים.
וַהֲרֵי אֵין זוֹ יְצִיאָה סְתָם, לִנְסִיעָה רְגִילָה, לְתֵל-אָבִיב אוֹ לְחֵיפָה.
אוֹ אוּלַי לִירוּשָׁלַיִם.
הֲרֵי זוֹ יְצִיאָה לְמַסָע אָרֹךְ.

------------------
הִרְגַשְׁתִּי שֶׁנַעֲשָׂה כְּבָר מְאֻחָר, וְעוֹד מְעַט יַחֲזֹר אַבָּא מִן הָעֲבוֹדָה וְכָל הַהַצָּגָה תַּתְחִיל מֵחָדָשׁ! אֲנִי מֻכְרָח לָצֵאת מִכָּאן! לָצֵאת וְלִבְרֹחַ הַרְחֵק, וְשֶׁאַבָּא יִבָּהֵל וְיַחְשֹׁב שֶׁנֶעֱלַמְתִּי בַּפַּרְדֵסִים, שֶׁהָלַכְתִּי לְאִבּוּד, אוֹ שֶׁחָטְפוּ אוֹתִי הָעַרְבִים… וְשֶׁיִצְטַעֵר לוֹ וְיִתְחָרֵט עַל הַכֹּל; עַל כָּל הַמַּעְצָר הַזֶּה!… נִרְאֶה אוֹתוֹ, אֵיךְ יַתְחִיל פִּתְאֹם לְהִתְגַעְגֵעַ אֵלַי וּלְחַבֵּב אוֹתִי וּלְפַנֵק אוֹתִי, וּלְהִתְעַצֵב לוֹ עַל הַכֹּל…

------------------
אֲבָל אוּלַי לֹא כְּדַאי לְהַרְגִּיז שׁוּב אֶת אַבָּא, שֶׁלֹּא יִתְלַהֵב פִּתְאֹם וְלֹא יִזְרֹק שׁוּב מֵעָלָיו אֶת עֲרֵמַת הַשַּׂקִים.
וְלֹא נִהְיֶה צְפוּיִים שׁוּב לְסַכָּנַת הִתְגַלוּת, כְּמוֹ קֹדֶם…
חָבֵרְדֹב שָׁכַב לוֹ מְכֻוָץ כֻּלוֹ וְלֹא הִפְסִיק לְהִתְאַנֵחַ.
“מַה זֶה אַתָּה מִתְאַנֵחַ שָׁם?” שָׁאַל אוֹתוֹ אַבָּא.
“מַה זֶה אֲנִי נֶאֱנָח? אֵיךְ אֶפְשָׁר לֹא לְהִתְאַנֵחַ? רַק תַּחְשֹׁב בַּדָּבָר,” אָמַר לְאַבָּא מִבַּעַד לַשַּׂקִים.

------------------
“אַבָּא, מָה אִתְּךָ? אַבָּא, לָמָה אַתָּה מִסְתַּתֵּר? אַבָּא, בּוֹא כְּבָר, בּוֹא כְּבָר אֵלַי…”

------------------
“לֹא, לֹא, בֶּאֱמֶת, תּוֹדָה.
אֵין לִי זְמֵן.
אַתְּ יוֹדַעַת, כָּל הַסִּדוּרִים שֶׁלִפְנֵי הַנְּסִיעָה.
וַאֲנִי עוֹד צָרִיךְ ‘לַעֲשׂוֹת’ שִׂיחָה עִם הַיֶּלֶד.”
“מָה, אִתִּי? הַמַּתָּנָה שֶׁהֵבֵאתָ בִּשְׁבִילִי?” קָפַצְתִּי מִמְקוֹמִי, אֲחוּז-סַקְרָנוּת.
אֲבָל אִמָּא הִרְגִיעָה אוֹתִי:
“שֵׁב, שֵׁב, מָה אַתָּה קוֹפֵץ? אַתָּה הֲרֵי רוֹאֶה שֶׁהַדּוֹד רַק עַכְשָׁו בָּא מִן הַדֶּרֶךְ…” וְאַחַר-כָּךְ, כְּשֶׁהַדּוֹד אַבְרָם שָׁתָה אִתָּנוּ תֵּה , שָׁאֲלָה אִמָּא:
“אָז מָה, אַבְרָם, נוֹסְעִים?”

------------------
נָהַגְנוּ וְיָצָאנוּ מֵחֲצַר הַמֶּשֶׁק לְעֵבָר שְׂדֵרַת הַבְּרוֹשִׁים וּמִשָׁם דָהֲרָה לָהּ הַסּוּסָה עַל דֶרֶךְ-הַחוֹל בֵּין הַפַּרְדֵסִים עַד שֶׁרָאִינוּ מֵרָחוֹק אֶת הַיֶּרֶק הַכֵּהֶה וְהַצָּפוּף שֶׁל הַפַּרְדֵסִים מִתְרַוֵחַ וּבָרֶוַח הַזֶּה, שֶׁגָדֵל מֵרֶגַע לְרֶגַע, רָאִינוּ לְבַסוֹף אֶת מַטַע הַבָּנָנוֹת הַצָּפוּף.
“אַתָּה רוֹצֶה לִנְהֹג קְצָת, בְּעַצְמְךָ?” שָׁאַל אַבָּא.
“אֲנַסֶה,” אָמַרְתִּי.
“אַתָּה תַּעֲזֹר לִי.”

------------------
וְהוּא עָמַס אֶת שַׂק הַבָּנָנוֹת עַל כְּתֵפוֹ, עָלָה לְאִטוֹ בַּמַּדְרֵגוֹת וְהִנִיחַ אוֹתוֹ בַּמִּטְבָּח.
עוֹבְדוֹת הַמִּטְבָּח קִדְמוּ אֶת פָּנָיו בְּצָהֳלָה וּבְשִׂמְחָה.
“הוֹי, אֵיזוֹ הַפְתָּעָה! מָחָר כְּבָר תִּהְיֶה חֲגִיגָה לַיְּלָדִים.”
וְאַבָּא אָמַר לָהֶן:
“זֶה רַק בְּמִקְרֶה, רַק בְּמִקְרֶה.”
וְכֵיוָן שֶׁהֵן שָׁאֲלוּ וּבִקְשׁוּ לָדַעַת, סִפֵּר לָהֶן אַבָּא אֶת כָּל הַסִּפּוּר כֻּלוֹ.
“עַכְשָׁו יֵדַע כְּבָר כָּל הַקִּבּוּץ,” אָמַר לִי אַבָּא כְּשֶׁחָזַר וְנָטַל אֶת הַמּוֹשְׁכוֹת בְּיָדוֹ.

------------------
סוֹכַכְתִּי בְּיָדַי עַל פָּנַי, לֹא יָכֹלְתִּי לָשֵׂאת אֶת מַרְאֵה הַדּוֹד הַמְּרַקֵד, וְחָזַרְתִּי וְקָרָאתִי בְּקוֹל מִתְיַפֵּחַ: “אִמָּא! אַבָּא! אֲנִי לֹא רוֹצֶה לִרְקֹד, אֲנִי לֹא רוֹצֶה…”
לְפֶתַע הִשְׁתַּתֵּק הַדּוֹד, רִקוּדוֹ פָּסַק וַאֲחִיזָתוֹ רָפְתָה.
נֶחֱלַצְתִּי מִיָדָיו וְרָאִיתִי מֵעָלַי, בְּאֶמְצַע הַחֶדֶר, מִתַּחַת לַמְּנוֹרָה, אַבָּא עוֹמֵד חִוֵר כְּסִיד.
“אַתָּה…” פָּלַט אַבָּא מִבֵּין שְׂפָתָיו הַחֲשׁוּקוֹת, “בַּיֶּלֶד שֶׁלֹא תִּגַע! אַתָּה מֵבִין?”
הַדּוֹד נִרְתַּע לַאֲחוֹרָיו.

------------------
“אַל תַּרְעִישׁ!” אָמַר אַבָּא, “אִם נִתְגַנֵב בְּשֶׁקֶט, נוּכַל לְהַגִיעַ מַמָשׁ עַד שְׂפַת הַמַּיִם וְלִצְפּוֹת בְּנוּטְרִיּוֹת מִקָרוֹב.”
נִזְהַרְתִּי מְאֹד וְלֹא הִשְׁמַעְתִּי כָּל רַעַשׁ.
אַבָּא עָצַר אוֹתִי.
הִתְכּוֹפַפְנוּ וְהִתְקַדַמְנוּ לְאַט לְאַט.
מִבַּעַד לַסְּבַךְ, בְּשָׁעָה שֶׁקָרַסְתִּי עַל בִּרְכַּי, יָכֹלְתִּי לִרְאוֹת אֶת חֶלְקַת הַמַּיִם מַבְרִיקָה בְּאוֹר שֶׁלִפְנֵי הַשְּׁקִיעָה.
“עַכְשָׁו,” לָחַשׁ אֵלַי אַבָּא, “עַכְשָׁו צָרִיךְ לְהִזָהֵר מְאֹד.

------------------
“אֲבָל בָּאָבִיב,” אָמַר אַבָּא, “מְהַלְכִים בַּכֶּרֶם רֵיחוֹת גַן-עֵדֶן.
רֵיחוֹת פִּרְחֵי-הַבָּר, גַם רֵיחוֹת הַתַּפּוּזִים לֹא יִשְׁתַּווּ אֲלֵיהֶם.
הֵרַחְתָּ פַּעַם אֶת רֵיחַ הַסְּמָדַר?”
“לֹא,” אָמַרְתִּי, “מַה זֶה סְמָדַר?”
אַבָּא צָחַק.
“רֵיחַ הַסְּמָדַר הוּא מֵרֵיחוֹת גַן-הָעֵדֶן.
זֶהוּ נִיחוֹחָם שֶׁל פִּרְחֵי גַפְנֵי-הַבָּר (הַפְּרָאִיוֹת).
נִיחוֹחַ מְשַׁכֵּר מַמָשׁ.
וְלֹא רַק אֲנַחְנוּ, הַכּוֹרְמִים, מִשְׁתַּגְעִים מֵרֵיחוֹ.

------------------
הִתְחַלַקְנוּ בִּכְלֵי-הָעֲבוֹדָה.
אַבָּא הִשְׁאִיר לִי מַעְדֵר וְגַם אֶחָד מִן הַמַּפְתְּחוֹת הָעֲצוּמִים, שֶׁאוּכַל לִסְגֹּר בּוֹ אֶת הַבְּרָזִים, אִם לֹא אֶשְׁתַּלֵט עַל הַהַשְׁקָיָה.
שָׁקַעְתִּי בָּעֲבוֹדָה וַאֲפִלוּ לֹא הִבְחַנְתִּי אֵיךְ הִסְתַּלֵק אַבָּא לְחֶלְקָתוֹ וְאֵיךְ רָץ וְחוֹלֵף לוֹ יוֹם הַקַּיִץ הַלּוֹהֵט.

------------------
פִּתְאֹם קָם אַבָּא מִמְקוֹמוֹ, תָּקַע בְּיָדַי אֶת הַמּוֹשְׁכוֹת וְאָמַר לִי בְּקוֹל מְצַוֶה:
“אַל תָּזוּז מִפֹּה! אָחֹז אֶת הַמּוֹשְׁכוֹת וּשְׁמֹר עַל הַסּוּסָה! חַכֵּה, תֵּכֶף אֶחֱזֹר.”
וּמִיָד קָפַץ מִן הַכִּרְכָּרָה, רָץ לְתוֹךְ הַמַּטָע, וְנֶעְלַם בֵּין הָעֵצִים.
הֻפְתַּעְתִּי מְאֹד וּבַתְּחִלָה לֹא הֵבַנְתִּי מַה קָרָה.
וּלְפֶתַע שָׁמַעְתִּי אֶת אַבָּא צוֹעֵק בְּקוֹל גָדוֹל מִתּוֹךְ הַבָּנָנוֹת:
“גַנָב! גַנָב! תִּפְסוּ אֶת הַגַּנָב!…”
עַכְשָׁו נִבְהַלְתִּי כְּהֹגֶן.

------------------
“מֵילָא,” אָמַר חָבֵרְדֹב, “שֶׁרַק נַגִיעַ בְּשָׁלוֹם, וְהַכֹּל כְּבָר יִסְתַּדֵר.
אָח, אָח, נִימֶר, זֶה בָּחוּר!…”
אוֹר אָפֹר וְחִוֵר הֵחֵל לְהִתְפַּשֵׁט בַּמִּזְרָח, מֵאֲחוֹרֵי הָרֵי שׁוֹמְרוֹן.
שְׁעַת הַבֹּקֶר הַמֻּקְדֶמֶת הָיְתָה קְרִירָה וְהָרוּחַ שֶׁבָּאָה מוּלֵנוּ עוֹד הוֹסִיפָה עַל הַצִּנָה.
אֲבָל בַּלְּבָבוֹת הָיָה שָׂמֵחַ וְגַם חַם.
שִׂמְחַת הַיְּשׁוּעָה הִשְׁכִּיחָה אֶת הַכֹּל.
וְלִי הַקָּטָן גַם לֹא הָיָה בִּכְלָל קַר.
כִּי אַבָּא חִבֵּק אוֹתִי בְּחָזְקָה וְחִמֵם אוֹתִי הֵיטֵב.

------------------
מִי עוֹד הָיָה מַתְאִים כָּמוֹהוּ לְמַסַע-הַשְּׁלִיחוּת הַזּוֹ? וְכִי דָבָר קַל הוּא בְּעֵינֵיכֶם: גַם נוֹטֵעַ וְגַם נֶהָג!… וְכָאן יֵשׁ לוֹמַר כַּמָּה מִלִּים לְשִׁבְחָהּ שֶׁל הַמְּכוֹנִית.
אָמְנָם גְרוּטָאָה מְחֻרְבֶּנֶת הָיְתָה, מְיֻשֶׁנֶת וּמְצַפְצֶפֶת, חוֹרֶקֶת וּמְחַשֶׁבֶת לְהִתְפּוֹרֵר בְּכָל קְפִיצָה.
אֲבָל זְכוּת הֱיוֹתָהּ מְכוֹנִית צָבָא לֹא נִשְׁכְּחָה לָהּ.

------------------
וְאוּלַי גַם יִתְחַשֵׁב וְיַזְמִין אוֹתִי לָצֵאת אִתּוֹ אֶל הַצַּיִד.
כָּל יֶלֶד מִשְׁתּוֹקֵק לָצֵאת פַּעַם לְצַיִד.
גַם אֲנִי.
בְּכָל פַּעַם שֶׁאַבָּא הָיָה יוֹצֵא לְצַיִד, הָיָה דוֹחֶה אוֹתִי בְּכָל מִינֵי תֵּרוּצִים.
פַּעַם הָיָה הַמֶּרְחָק רַב מִדַי, פַּעַם הָיוּ הַבִּצוֹת טוֹבְעָנִיוֹת מִדַי, וּפַעַם נֶעֱרַךְ הַצַּיִד מְאֻחָר בַּלַּיְלָה.
בְּכָל פַּעַם שֶׁהָיָה דוֹחֶה אוֹתִי, הָיִיתִי מְבַקֵשׁ:
“אֲבָל בַּפַּעַם הַבָּאָה, כְּשֶׁתֵּצֵא לָצוּד, תִּקַח אוֹתִי אִתְּךָ, אַבָּא?”

------------------
“בֶּטַח,” אָמַר אַבְרָם, “אֵין לִי בְּרֵרָה, נוֹסְעִים.”
“לַאֲמֵרִיקָה?” שָׁאֲלָה אִמָּא.
“כֵּן,” אָמַר אַבְרָם, “לַאֲמֵרִיקָה.”
“וְאַתָּה לֹא יָכוֹל לְחַכּוֹת עַד אַחֲרֵי הַחַגִים?”
“לֹא,” אָמַר אַבְרָם, “אֵין לִי סַבְלָנוּת לַחַגִים.”
אִמָּא נֶעֶצְבָה קְצָת.
הִיא לֹא שָׂמְחָה לִנְסִיעָתוֹ הַבְּהוּלָה שֶׁל הַדּוֹד אַבְרָם.
“נוּ, נוּ,” אָמַר אַבְרָם, “אַל תַּתְחִילִי הַכֹּל מֵהַתְחָלָה.”
“לֹא,” אָמְרָה אִמָּא, “אֲנִי לֹא מַתְחִילָה.
אֲנִי רַק שׁוֹאֶלֶת אִם אַתָּה בֶּאֱמֶת מֻכְרָח?”

------------------
וְהָאֱמֶת נִתְּנָה לְהֵאָמֵר שֶׁאַחֲרֵי הַמִּלְחָמָה, כְּשֶׁהִתְרוֹצַצְתִּי בְּהָרֵי הַשּׁוֹמְרוֹן לַעֲשׂוֹת כָּל מִינֵי חוֹבוֹת צְבָאִיוֹת, חִפַּשְׂתִּי אוֹתוֹ וְלֹא מְצָאתִיו.
כְּבָר סִפַּרְתִּי לָכֶם שֶׁפַּרְצוּפוֹ שֶׁל מֻכְתַּר הַכְּפָר בֵּית-דָגָ’ן הִזְכִּיר לִי נוֹרָא אֶת דְמוּתוֹ.
אֲבָל אַחַר-כָּךְ נוֹכַחְתִּי שֶׁטָעִיתִי.
וְהָאֱמֶת הִיא שֶׁלֹא מְצָאתִיו עַד הַיּוֹם.
חִפַּשְׂתִּי אוֹתוֹ וּבִקַשְׁתִּי אַחֲרָיו בְּבֵית-דָגָ’ן וּבַכְּפָרִים הַסְּמוּכִים לוֹ, הוּא נֶעְלַם.

------------------
בְּאֶחָד מִיָמָיו הָאַחֲרוֹנִים שֶׁל חֹדֶשׁ אָב, יוֹם חַם וָלַח, בִּקְשַׁנִי אַבָּא לְהִצְטָרֵף אֵלָיו לְהַשְׁקָיַת הַכְּרָמִים.
הִסְכַּמְתִּי בְּשִׂמְחָה, וְאַבָּא הִסְכִּים, לִכְבוֹדִי, לָתֵת בְּיָדַי אֶת מוֹשְׁכוֹת הַסּוּסָה בִּנְסִיעָתֵנוּ אֶל הַכְּרָמִים.
מִכָּל כַּרְמֵי הַסְּבִיבָה כְּבָר עָלָה שְׁאוֹן הַבּוֹצְרִים, וְרַק בַּכֶּרֶם שֶׁלָנוּ עוֹד לֹא הֵחֵל הַבָּצִיר.
“אֶצְלֵנוּ,” אָמַר לִי אַבָּא, “כֶּרֶם מְיֻחָד-בְּמִינוֹ.
כֶּרֶם אָפִיל.”
“מַה זֶה אָפִיל?” שָׁאַלְתִּי.

------------------
הִסְתַּכַּלְתִּי בּוֹ וְשָׁאַלְתִּי: “אַבָּא, זֶה בָּטוּחַ הָיָה גַנָב?”
“כֵּן, בֶּטַח.
הִנֵה הַשַּׂק שֶׁמָצָאתִי.
אֵינְךָ רוֹאֶה?”
“אַבָּא, מַה הוּא רָצָה הַגַּנָב הַזֶּה?”
“טִפְּשׁוֹן,” אָמַר אַבָּא, “אֶת הַבָּנָנוֹת רָצָה לִקְטֹף וְלִמְכֹּר.”
“זֶה הָיָה יֶלֶד, אַבָּא?”
“כַּנִּרְאֶה,” אָמַר אַבָּא, “יֶלֶד אוֹ נַעַר.
לֹא הִבְחַנְתִּי בְּדִיוּק.
אֲבָל זָרִיז כְּשֵׁד.”
“וּמַה יִהְיֶה עַכְשָׁו, אַבָּא?”
“טִפְּשׁוֹן, אֵיזֶה שְׁאֵלוֹת אַתָּה שׁוֹאֵל? נִסַע הַבַּיְתָה, כַּמּוּבָן.

------------------
“לֹא חָשׁוּב, לֹא חָשׁוּב, אֲנִי בֶּאֱמֶת לֹא רָעֵב,” אָמַר הַדּוֹד.
הוּא אָחַז בְּיָדָיו שְׁנֵי תַּפּוּזִים וְקֵרְבָם אֶל אַפּוֹ, שָׁאַף אֶת רֵיחָם שָׁעָה אֲרֻכָּה וּלְבַסוֹף אָמַר:
"נוּ, נוּ, תַּפּוּזִים נֶהְדָרִים! וְרֵיחָם – מַמָשׁ נִפְלָא! וַאֲנִי רָאִיתִי כִּי שׁוּב הוּא בּוֹכֶה.
כְּשֶׁהִגַעְנוּ הַבַּיְתָה קִבְּלָה אִמָּא אֶת פָּנֵינוּ בְּשִׂמְחָה רַבָּה.
בְּיָדָהּ הָאַחַת הֶחֱזִיקָה אֶת סַל-הַתַּפּוּזִים שֶׁשָּׁכַחְנוּ וּבְיָדָהּ הַשְּׁנִיָּה אָחֲזָה זֵר שֶׁל נַרְקִיסִים.

------------------
מֵאָז לֹא שַׁבְתִּי לְהִתְקוֹטֵט עִם יוֹרָם, וְלֹא חָזַרְתִּי מֵאָז לְהִשְׁתַּתֵּף בַּהַרְבָּצוֹת הַהֲמוֹנִיוֹת.
כְּאִלוּ הָיִיתִי חוֹלֶה בְּאֵיזוֹ מַחֲלָה קָשָׁה, וּלְאַחַר שֶׁהֶחֱלַמְתִּי נִרְאוּ מַעֲשַׂי הַקּוֹדְמִים רָעִים וְלֹא טוֹבִים.
וְאֶת הַלֶּקַח שֶׁלָמַדְתִּי אָז לֹא שָׁכַחְתִּי עַד הַיּוֹם הַזֶּה.
------------------
זוֹהִי אֶרֶץ-יִשְׂרָאֵל שֶׁבִּשְׁבִילָהּ לָקַחְתִּי אוֹתְךָ אֶל הַטִּיוּל הַזֶּה.”
“כֵּן, אַבָּא,” עָנִיתִי.
“אֲנִי מַבִּיט הֵיטֵב.
אֲנִי אֶזְכֹּר, אַבָּא.
אֲנִי לֹא אֶשְׁכַּח.”
 בְבֵית דָגָ’ן
בַּחֲצַר בֵּיתוֹ שֶׁל נִימֶר כְּבָר חִכְּתָה לָנוּ כָּל מִשְׁפַּחְתּוֹ.
וְלֹא רַק בָּנָיו, בְּנוֹתָיו וְאִשְׁתּוֹ, אֶלָא גַם אֶחָיו וּבְנֵיהֶם וְעוֹד כָּל מִינֵי קְרוֹבִים וּמְקֹרָבִים.
כֻּלָּם עָסְקוּ בַּעֲבוֹדָה, בַּהֲכָנַת הַשְּׁתִילִים לְמִשְׁלוֹחַ, וְחִכּוּ לָנוּ בְּקֹצֶר-רוּחַ.

------------------
וְהַכֹּל מִתּוֹךְ אֵיזוֹ קַלּוּת כָּזוֹ, מִתּוֹךְ אֵיזוֹ מְתִיקוּת כָּזוֹ, שֶׁל שְׁעַת אַחֵר-צָהֳרַיִם קֵיצִית, עַל מִטָה צְבָאִית בַּקּוֹמָה הַשְּׁנִיָּה שֶׁל מִשְׁטֶרֶת שְׁכֶם הַכְּבוּשָׁה, שֶׁאֲפִלוּ רְסִיסֵי הַזְּכוּכִית מֵחַלּוֹנוֹתֶיהָ הַמְּנֻפָּצִים טֶרֶם פֻּנוּ מֵרִצְפָּתָהּ.
הִתְיַשַׁבְתִּי בְּמִטָתִי, מָחִיתִי פָּנַי מִקוּרֵי הַשֵּׁנָה וְנִסִיתִי לְהַסְדִיר אֶת שֶׁפַע הַזִּכְרוֹנוֹת שֶׁעָט עָלַי פִּתְאֹם מִכָּל הַפִּנוֹת וְהַסְדָקִים.

------------------
הַדּוֹד לִטֵף אֶת הַיְּלָדִים, בֵּרַךְ אֶת הַמְּטַפְּלוֹת וְשָׁאַל אֶת אַבָּא:
“יְלָדוֹת וִילָדִים כָּל הַזְּמַן בְּיַחַד?”
“כֵּן,” אָמַר אַבָּא, “אֶצְלֵנוּ זֶה כָּךְ.
הַיְּלָדוֹת וְהַיְּלָדִים בְּיַחַד.”
“נוּ, נוּ,” אָמַר הַדּוֹד; אֲבָל לֹא הוֹסִיף לִשְׁאֹל.
הַיְּלָדִים רָצוּ אַחֲרֵינוּ וְעָשׂוּ תְּנוּעוֹת מַצְחִיקוֹת בִּידֵיהֶם.
רָאִיתִי שֶׁהֵם מִתְכַּוְנִים לִלְעֹג לַדּוֹד וּמָשַׁכְתִּי בִּזְרוֹעוֹ שֶׁל אַבָּא, לְהַרְאוֹת לוֹ.
“הִסְתַּלְקוּ, יְלָדִים!” גָעַר בָּהֶם אַבָּא, “זֶה לֹא יָפֶה!”

------------------
אַבָּא קֵרֵב אוֹתִי אֵלָיו, כָּכָה, שַׂק אֶל שַׂק.
וְחָבֵרְדֹב גַם הוּא נִדְרַךְ כֻּלוֹ.
“הַגְּרוּטָאָה” חָדְלָה פִּתְאֹם מְטַלְטֵלוֹת-הָאֵימָה שֶׁלָהּ, צִלְצוּלֵי בְּרָגֶיהָ נִשְׁתַּתְּקוּ לְפֶתַע וְהִיא הֶחֱלִיקָה בְּשֶׁקֶט וּבְשַׁלְוָה עַל אֵיזֶה כְּבִישׁ לְלֹא בּוֹרוֹת.
רֵיחוֹת שׁוֹנִים וּמְשֻׁנִים חָדְרוּ אֶל אַרְגַז הַמַּשָׂאִית, אֶל מִתַּחַת לַשַּׂקִים, וְקוֹלוֹת שֶׁל עִיר וַהֲמוֹנָהּ נִשְׁמְעוּ פִּתְאֹם, קְרוֹבִי ם מְאֹד.
נִלְחַצְנוּ אַל רִצְפַּת הַ“גְרוּטָאָה”.

------------------
רַצְתִּי גַם אֲנִי אַחֲרָיו כִּבְרַת-דֶרֶךְ בְּתוֹךְ הָאָבָק שֶׁהֵקִימָה הַסּוּסָה הַנִּמְלֶטֶת.
עַד שֶׁהִרְגִישׁ בִּי אַבָּא וְקָרָא אֵלַי: “מָה אִתְּךָ? חֲזֹר מִיָד! הַשְׁגַח גַם עַל הַבְּרָזִים שֶׁלִי! תֵּכֶף אָשׁוּב!”
וְהוּא נֶעְלַם בְּפִתּוּל הַדֶּרֶךְ בֵּין הַכְּרָמִים, בַּמָּקוֹם שֶׁנֶעְלַם עֲנַן הָאָבָק וְהַחֲרִיקוֹת שֶׁל הָעֲגָלָה הַנְּטוּשָׁה.
שַׁבְתִּי אֶל הַמַּעְדֵר וְאֶל הַהַשְׁקָיָה.
מֵעַכְשָׁו לֹא הָיָה לִי רֶגַע שֶׁל מְנוּחָה.

------------------
אֲבָל כַּמָּה יָמִים יָכוֹל יֶלֶד לְהִסְתַּלֵק מִבֵּיתוֹ לְאֵיזוֹ פִּנָה חֲשׁוּכָה – דַוְקָא כְּשֶׁמִּתְקַהֶלֶת כָּל הַחַבְרַיָא, וְיוֹצֵאת יַחְדָּו לְתַעֲלֵל מַשֶׁהוּ, לְהִתְקַנְדֵס בֶּחָצֵר, לְהִשְׁתּוֹלֵל בַּפַּרְדֵּסִים? וְאֵיךְ אֶפְשָׁר לְהִתְאַפֵּק וְלֹא לְהִצְטָרֵף אֶל כָּל הַחֲבוּרָה, הַיּוֹצֵאת לִפְנוֹת עֶרֶב לְהָטִיל אֶשְׁכּוֹלִיוֹת בִּמְּכוֹנִיוֹת עוֹבְרוֹת, אוֹ לִרְגֹם בַּאֲבָנִים כְּבֵדוֹת אֶת מוֹעֲדוֹן-הַנֹּעַר? 
------------------
טִיסַת-מְכוֹנִיוֹת כְּמוֹ שֶׁטַסְנוּ בְּאוֹתָהּ שָׁעָה, בִּרְחוֹבָהּ שֶׁל שְׁכֶם, רְכוּבִים עַל גַבֵּי גְרוּטָאָה מִתְפּוֹרֶרֶת, פְּלִיטַת-הַצָּבָא-הַבְּרִיטִי – טֶרֶם טַסְתִּי מֵאָז וְעַד הַיּוֹם.
זוֹ לֹא הָיְתָה טִיסָה – זֶה הָיָה מְעוֹף בְּרָקִים.
לֹא הָרוּחַ שָׁרְקָה בְּאָזְנֵינוּ אֶלָּא אֵיזוֹ סוּפַת הוּרִיקָן אַדִירָה שֶׁיָּרְדָה עַל אַרְגַז הַמַּשָׂאִית וְאִיְמָה לְרַסְקוֹ.
לֹא חַשְׁנוּ כְּלָל בְּטַלְטֵלָה כֵּיוָן שֶׁלֹּא חָדַלְנוּ לְהִטַלְטֵל אֲפִלוּ רֶגַע אֶחָד.

------------------
לֹא טוֹב יִהְיֶה לַחֲצוֹת אֶת שְׁכֶם לְאַחַר רֶדֶת הַחֲשֵׁכָה! אֲבָל כָּאן הַ“גְרוּטָאָה” כִּמְעַט אֵינָהּ זָזָה, הָרְחוֹב סָתוּם וְנִימֶר מַתְחִיל לְהִתְמַלֵא דְאָגָה.

------------------
מִי הוּא שֶׁהִתְאוֹשֵׁשׁ רִאשׁוֹן, מִי הוּא שֶׁהֵבִין רִאשׁוֹן מַה יֵשׁ לַעֲשׂוֹת כְּדֵי לְהַצִּיּל אֶת נַפְשׁוֹתֵינוּ, וְאֵיךְ הִתְנַהֲלָה פְּעֻלַת הַחִלוּץ הַמִּיָדִית.
אֲנִי זוֹכֵר רַק שֶׁרַצְתִּי עִם אַבָּא, נֶאֱחַזְתִּי הֵיטֵב בְּכַפּוֹתָיו, בְּאֵיזֶה מִשְׁעוֹל צַר וְחָשׁוּךְ וּמָלֵא טְרָשִׁים.
מֵאֲחוֹרֵינוּ, מִן הַמָּקוֹם שֶׁנִּשְׁאֲרָה הַמַּשָׂאִית תְּקוּעָה בְּתוֹךְ הַמַּחְסוֹם, אֲנִי זוֹכֵר שֶׁשָּׁמַעְתִּי צְעָקוֹת נוֹרָאוֹת וּצְוָחוֹת אֲיֻמוֹת.

------------------
אֲבָל הוּא יֵצֵא הַלַּיְלָה עִם הַשּׁוֹמְרִים אֶל מַטַע הַבָּנָנוֹת, לְמַאֲרַב לַיְלָה.”
“וְהֵם יִתְפְּסוּ אֶת הַגַּנָב?”
אַבָּא צָחַק שׁוּב.
“אִם יִהְיֶה לָהֶם מַזָל, חַבּוּבּ.
רַק אִם יִהְיֶה לָהֶם מַזָל.”
מֵאָהֳלֵי הַשּׁוֹמְרִים נָסַעְנוּ לְאִטֵנוּ אֶל הַמִּטְבָּח.
הַפָּנָסִים כְּבָר דָלְקוּ בְּמִרְפֶּסֶת הַמִּטְבָּח וְאַבָּא נָתַן בְּיָדִי שׁוּב אֶת הַמּוֹשְׁכוֹת וְאָמַר לִי:
“תַּחֲזִיק חָזָק! שֶׁהִיא לֹא תָּזוּז!”

------------------
מִט”וּ בְּאָב, אָמְרוּ חֲכָמֵינוּ הַקַּדְמוֹנִים, תַּשׁ כֹּחָהּ שֶׁל חַמָה.
וְעַכְשָׁו כְּבָר סוֹף אָב."
“אֲבָל עוֹד חַם,” אָמַרְתִּי “עוֹד יֵשׁ יָמִים חַמִים נוֹרָא.”
“כֵּן,” אָמַר אַבָּא, “אֲבָל זֶהוּ כְּבָר לֹא אוֹתוֹ הַחֹם.
וְאֵלֶה כְּבָר אֵינָם אוֹתָם הַיָּמִים.”
פִּתְאֹם רָאִיתִי אֶת הַשָּׂדֶה שֶׁמִּתַּחְתֵּינוּ מָלֵא עֲרֵמוֹת אֲבַטִיחִים.
פִּירָמִידוֹת יְרֻקוֹת מְלֹא כָּל הַמִּקְשָׁה.
רָאִיתִי אֶת הַגַּמָלִים טוֹעֲנִים אֶת הָאֲבַטִיחִים בְּשַׂקֵיהֶם.

------------------
וְגַם אָסַר עָלַי לְהַחֲזִיק בְּרוֹבֶה.
אֲבָל הוּא סָמַךְ עַל שְׁתִיקָתִי.
שְׁנֵינוּ קָשַׁרְנוּ מִין קֶשֶׁר שֶׁל שְׁתִיקָה, נֶגֶד אַבָּא וְנֶגֶד אִמָּא.
וְאַף אֶחָד לֹא יָכוֹל לְפַצֵחַ אֶת קֶשֶׁר הַחֲשָׁאִין שֶׁלָנוּ.
וּבְכֵן שָׁכַבְתִּי וְכִוַנְתִּי אֶת הָרוֹבֶה, וְאָחַזְתִּי בּוֹ הֵיטֵב, מַמָשׁ כְּמוֹ שֶׁהוֹרָה לִי הַדּוֹד אַבְרָם.
וּפִתְאֹם לָחֲצָה אֶצְבָּעִי עַל הַהֶדֶק וְנִפְלָטָה לָהּ יְרִיָה מְהִירָה מִן הַקָּנֶה.

------------------
רָאִיתִי אֵיךְ הֵם הֵחֵלוּ לְהִתְגַנֵב בַּחֲשַׁאי לְעֵבֶר הַחֶדֶר.
הֵעִיפוּ מַבָּטִים חוֹשְׁדִים לְכָל עֵבֶר וּמִהֲרוּ לְהִסָתֵר תַּחַת כָּל שִׂיחַ.
“אַבָּא הָלַךְ!” צָעַקְתִּי אֲלֵיהֶם, “וַאֲנִי כָּאן לְבַדִי! בּוֹאוּ! פִּתְחוּ אֶת הַדְּלָתוֹת! בּוֹאוּ, הַצִּיּלוּ אוֹתִי!…”

------------------
אֶלָא שֶׁרָצָה עַד מְאֹד לְעוֹדֵד אֶת חֲבֵרֵינוּ הַמְּדֻכְדָכִים וְהָעֲיֵפִים, שֶׁהַדְּאָגָה נִשְׁקְפָה מֵעֵינֵיהֶם.
“אֶת הַיֶּלֶד כְּדַאי לְהַסְתִּיר, בְּכָל זֹאת.” אָמַר לְאַבָּא אַחֲרֵי מַחֲשָׁבָה.
“כְּדַאי שֶׁיִכָּנֵס בֵּין חֲבִילוֹת הַשְּׁתִילִים.”
אַבָּא לֹא אָמַר מִלָּה, וְדָחַף אוֹתִי קַלוֹת אֶל בֵּין הַחֲבִילוֹת.
לֹא הָיְתָה זוֹ נְעִימוּת גְדוֹלָה, יָכוֹל אֲנִי לְהַבְטִיחַ לָכֶם.

------------------
מְאוּרוֹת, שֶׁהַמַּיִם נִבְלָעִים בָּהֶן כְּאִלוּ אֵין לָהֶן קָצֶה; וְאֵיךְ מַתִּיזִים רֹאשׁוֹ שֶׁל שִׂיחַ-פֶּטֶל בְּמַכַּת מַעְדֵר אַחַת; וַאֲפִלוּ אֵיךְ מוֹרְטִים גַרְגֵר שֶׁהִבְשִׁיל מִן הָאֶשְׁכּוֹל; שׁוֹטְפִים אוֹתוֹ בְּחִפָּזוֹן בְּמַיִם וּמְטִילִים לְתוֹךְ הַפֶּה, בְּלִי לַעֲצֹר בִּכְלָל.
“אֵלֶה הָעֲנָבִים שֶׁאֲנִי הֲכִי אוֹהֵב,” אָמַר אַבָּא, “קָרִים מִן הַלַּיְלָה, רַעֲנַנִים מִטַל-הַבֹּקֶר, וּמְתוּקִים מִן הַקַּיִץ.”

------------------
הֲרֵי כָּל דָבָר שֶׁל מַה בְּכָךְ יָכוֹל עַכְשָׁו לִגְרֹם לְעִכּוּב גָדוֹל! הֲרֵי בִּגְלַל כָּל מַעֲשֶׂה שֶׁל שְׁטוּת אֲנַחְנוּ עֲלוּלִים לְהִקָלַע לְצָרָה שֶׁלֹא נוּכַל לְהֵחָלֵץ מִמֶנָה בִּמְהֵרָה! אִלוּ לְפָחוֹת הָיְתָה הַ“גְרוּטָאָה” מִתְקַדֶמֶת בְּיֶתֶר זְרִיזוּת! אִלוּ הָיְתָה נִמְצֵאת כְּבָר מוּל שַׁעַר תַּחֲנַת-הַמִּשְׁטָרָה! אִלוּ הָיָה הָרְחוֹב פָּנוּי יוֹתֵר, וְהַהִתְקַדְמוּת מְהִירָה יוֹתֵר! אָז אוּלַי הָיִינוּ נֶחֱלָצִים לְלֹא כָּל פֶּגַע…

------------------
הַסּוּסָה מִהֲרָה בַּדֶּרֶךְ הַמֻּכֶּרֶת, הָעֲגָלָה רָהֲטָה אַחֲרֶיהָ לְלֹא קְפִיצוֹת, לְלֹא רְעָשִׁים, לְלֹא אָבָק.
“אַל תִּשְׁכַּח לִפְנוֹת בַּפְּנִיָּה אֶל הַסֻּכָּה,” אָמַר אַבָּא.
“לָמָּה אֶל הַסֻּכָּה?” שָׁאַלְתִּי, “הֲרֵי אֲנַחְנוּ יוֹצְאִים לְהַשְׁקוֹת?”
“כֵּן,” אָמַר אַבָּא, “יוֹצְאִים לְהַשְׁקוֹת.
אֲבָל מָה עִם הַכֵּלִים?”
וְאַבָּא הִסְבִּיר לִי אֵיךְ נַעֲשֵׂית הִשְׁקָיַת הַכְּרָמִים:
“אֲנַחְנוּ מַשְׁקִים בַּהֲצָפָה,” אָמַר אַבָּא, “כָּל שׁוּרָה הִיא עֲרוּגָה.

------------------
שָׁעָה אֲרֻכָּה חִבְּקָה אוֹתִי אֶל חָזָהּ וְנָשְׁקֶה אוֹתִי עַל רֹאשִׁי נְשִׁיקוֹת חַמוֹת.
בַּתְּחִלָה לֹא הֵבַנְתִּי מָה זֶה אִמָּא מִתְרַגֶשֶׁת כָּל כָּךְ.
הֲרֵי רַק לַיְלָה אֶחָד נֶעְדַרְתִּי מִן הַבַּיִת.
וְגַם הִקְדַמְתִּי כָּל כָּךְ לָשׁוּב.
לִשְׂמֹחַ הִיא צְרִיכָה וְלֹא לְהֵעָצֵב! וּמַה לַדְּמָעוֹת הַלָּלוּ, שֶׁמַתְחִילוֹת לְבַצְבֵּץ לָהֶן בְּזָוִיוֹת עֵינֶיהָ, וְעוֹד מְעַט יְטַפְטְפוּ לָהֶן עַל רֹאשִׁי?
אִמָּא הֶעֱבִירָה יָדָהּ עַל עֵינֶיהָ, וְשָׁאֲלָה:

------------------
חָזַרְנוּ וְיָשַׁבְנוּ בַּחֶדֶר וְהַדּוֹד סִפֵּר עַל נְסִיעָתוֹ, עַל מִשְׁפַּחְתֵּנוּ וְעַל הַחַיִים בַּאֲמֵרִיקָה.
אִמָּא הִצִיעָה לוֹ כָּל מִינֵי מַאֲכָלִים, אֲבָל הוּא סֵרַב לֶאֱכֹל.
אַחַר-כָּךְ נַעֲשָׂה מְאֻחָר; אִמָּא וְאַבָּא קָמוּ לָלֶכֶת לְעִנְיְנֵיהֶם; לִפְנֵי שֶׁהָלְכוּ הֶעֱלָה אַבָּא אוֹר וְאָמַר לִי:
“תִּשָׁאֵר קְצָת עִם הַדּוֹד.
אֲנַחְנוּ עוֹד מְעַט חוֹזְרִים.”
לְאַחֵר שֶׁהָלְכוּ הוֹשִׁיבַנִי הַדּוֹד עַל בִּרְכָּיו וְשָׁאַל:
“אַתָּה לוֹמֵד?”
“כֵּן,” עָנִיתִי, “אֲנִי לוֹמֵד.”

------------------
“לַיְלָה טוֹב, עֶגְלוֹן שֶׁלִי,” לִטֵף אַבָּא אֶת רֹאשִׁי, “אַתָּה בֶּאֱמֶת נוֹהַג בַּסּוּסָה מְצֻיָן.”
לַמָחֳרָת בַּבֹּקֶר הוֹפִיעַ אַבָּא בְּבֵית הַיְּלָדִים וְקָרָא אֵלַי:
“בֹּקֶר טוֹב, חַבּוּבּ.
רוֹצֶה לִרְאוֹת אֶת הַגַּנָב?”
“מָה, אַבָּא, תָּפְסוּ אוֹתוֹ?” צָעַקְתִּי כִּמְעַט מֵרֹב פְּלִיאָה.
“כֵּן, חַבּוּבּ,” אָמַר אַבָּא וְחִיֵךְ, “סְמֹךְ עַל הַשּׁוֹמְרִים.”
מִהַרְנוּ אֶל אָהֳלֵי הַשּׁוֹמְרִים.

------------------
קָרְצוּ לִי בְּעֵינֵיהֶם, קָפְצוּ וְעָרְכוּ רִקוּדִים בָּאֲוִיר, מָחֲאוּ כַּפֵּיהֶם הַקְּטַנּוֹת, הֵילִילוּ בְּקוֹלוֹתֵיהֶם הַדַּקִים וְצָרְחוּ צְרִיחוֹת שִׂמְחָה מוּזָרוֹת.
וְהַכֹּל לִכְבוֹדִי, בִּמְיֻחָד לִכְבוֹדִי.
לִכְבוֹד הָאוֹרַח הַקָּטָן, שֶׁבָּא אֶל הַכְּפָר רָכוּב עַל מַשָׂאִית מוּזָרָה, וּמַבִּיט בְּסַקְרָנוּת מֻפְלֶגֶת עַל מִנְהֲגֵיהֶם הַשּׁוֹבָבִים שֶׁל יַלְדֵי הַכְּפָר הָעַרְבִיִים.
רַק עָצַרְנוּ בַּחֲצַר בֵּיתוֹ שֶׁל נִימֶר; מִיָד מִהֵר וְהִזְעִיק אֵלָיו אֶת קְהַל מְקֹרָבָיו.

------------------
פִּתְאֹם חָשַׁבְתִּי שֶׁעָשִׂיתִי שְׁטוּת גְדוֹלָה: הֲרֵי לֹא קָבַעְתִּי מִפְגָשׁ עִם אַבָּא, אִם לֹא אֶמְצָא אֶת הַמְּעָרָה! יִתָּכֵן שֶׁאַבָּא יִמְצָא אֶת מְקוֹם הַמְּעָרָה חֵת-שְׁתַּיִם, שֶׁהֲרֵי הוּא כְּבָר מַכִּיר אֶת פְּנֵי הַשֶּׁטַח! וַדַאי כְּבָר בִּקֵר כָּאן לִפְנֵי כֵן! וַאֲנִי לֹא אֶשְׁמַע אֶת קוֹלוֹ, וְאוּלַי לֹא יִצְעַק כְּלָל? פִּתְאֹם נִבְהַלְתִּי מִן הַמִּשְׂחָק וְרָאִיתִי שֶׁאֵין זֶה עוֹד מִשְׂחָק בִּכְלָל.

------------------
לֹא חִכִּיתִי לִתְשׁוּבָתוֹ, וְהִתְחַלְתִּי לְהַקִּיף אֶת אַבָּא עַל אַרְבְּעוֹתַי, כְּאִלוּ הָיִיתִי נוּטְרִיָה קְטַנָה.
צָלַלְתִּי לְתוֹךְ הָרִצְפָּה, הֵנַעְתִּי אֶת זְנָבִי, הֶחֱלַקְתִּי אֶת שְׂפָמִי בְּכַפּוֹתַי וְנָשַׁכְתִּי אֶת אַבָּא בְּרַגְלָיו, מַמָשׁ כְּמוֹ שֶׁמְנַשְׁכוֹת הַנּוּטְרִיוֹת…
“פֶּרֶא-אָדָם שֶׁכָּמוֹךָ!” קָרָא אֵלַי אַבָּא, “אִם לֹא תֶּחְדַל מִיָד, לֹא נֵצֵא הַיּוֹם לָצוּד!”
עָזַרְתִּי לְאַבָּא לְהַשְׁלִים אֶת כָּל הַהֲכָנוֹת, וְיָצָאנוּ לִבְרֵכוֹת הַדָּגִים.

------------------
“יוֹם יָבוֹא, בְּנִי, וְהַמַּרְאוֹת הַלָּלוּ יַחְזְרוּ אֵלֶיךָ פִּתְאֹם וּבְכֹחַ.
פִּתְאֹם תִּזָכֵר בְּתַחֲנַת הַמִּשְׁטָרָה בִּשְׁכֶם, בַּחֶדֶר הַמּוּאָר, בְּסַפְסְלֵי הָעֵץ הַקָּשִׁים.
בָּנוּ, הַמְּבֻגָרִים הַשּׁוֹכְבִים פֹּה לְצִדְךָ.
אָז אוּלַי תִּהְיֶה כְּבָר גָדוֹל וְתוּכַל לְהָבִין מַה שֶׁרָאִיתָ.”
אַבָּא הִפְסִיק.
הִרְהוּרָיו גָבְרוּ עָלָיו וְהוּא יָשַׁב, אֲנִי עַל בִּרְכָּיו, וְהַתְּמוּנָה הַהִיא נֶחֱרֶתֶת וְהוֹלֶכֶת לִפְנֵי עֵינֵי הַיֶּלֶד שֶׁלִי.
“אַבָּא,” שָׁאַלְתִּי, “מָתַי נַחֲזֹר?”

------------------
לְגַמְרֵי שֶׁלְּךָ.
בַּאֲמֵרִיקָה לֹא צְרִיכִים אוֹפַנַיִם.
אִם אֶחֱזֹר – אֶחֱזֹר עִם מְכוֹנִית!…”
וְאַחַר כָּךְ הִנִיחַ הַדּוֹד אַבְרָם אֶת כַּפּוֹ עַל שִׁכְמִי, וְאָמַר: “שֶׁתִּשְׁמֹר גַם עַל אִמָּא, כֵּן יֶלֶד?”
“כֵּן,” אָמַרְתִּי.
וְדוֹדִי אַבְרָם עָשָׂה לִי מָה שֶׁלֹא עָשָׂה לִי אַף פַּעַם.
הוּא גָחַן אֵלַי, חִבֵּק אֶת כְּתֵפִי וְנָשַׁק לִי עַל מִצְחִי.
וְאַחַר כָּךְ אָמַר:
“כְּבָר מְאֻחָר, יֶלֶד.
אַתָּה צָרִיךְ לִישֹׁן.
שָׁמַעְתָּ מָה שֶׁאָמְרָה אִמָּא שֶׁלְּךָ.

------------------
הַיְּרִידָה אֶל הַוָּאדִי הִיא תָּמִיד מְסֻכֶּנֶת.
זֶה עִנְיָן שֶׁל נִסָיוֹן.”
“כֵּן,” אָמַרְתִּי, “הַסּוּסָה גַם הִיא קְצָת אֲשֵׁמָה.”
“לֹא, לֹא,” צָחַק אַבָּא, “הִיא לֹא אֲשֵׁמָה בִּכְלָל.
הִיא פָּשׁוּט הִרְגִישָׁה שֶׁיָּדַיִם שֶׁל טִירוֹן נוֹהֲגוֹת בָּהּ.
לָכֵן נִסְתָה לְצַפְצֵף.”
אַחֲרֵי הַוָּאדִי הִתְיַשְׁרָה הַדֶּרֶךְ וְרָצָה לָהּ בֵּין חוֹמוֹת תִּירָס יְרֻקוֹת, גְבוֹהוֹת, וּבֵין הַכְּרָמִים הַכֵּהִים שֶׁעָמְדוּ קְרוֹבִים לְהַבְשָׁלָתָם.

------------------
הוּא הִסִיעַ אֶת הַ“גְרוּטָאָה” בְּזִיגְזָגִים מְשֻׁנִים עַל-פְּנֵי הַכְּבִישׁ.
מֵהַקָּצֶה הָאֶחָד עַד הַקָּצֶה הַשֵּׁנִי, וְכִמְעַט שֶׁנִּכְנַסְנוּ לְתוֹךְ הַתְּעָלָה.
הוּא צָפַר בְּצוֹפָר בְּכָל כֹּחוֹ, בְּקֶצֶב שִׁירֵי-הַמּוֹלֶדֶת הַשְּׂמֵחִים, הֶעֱלָה עָשָׁן, הִשְׁמִיעַ קוֹלוֹת-נִפְצוּצִים מְאַיְמִים מִן הַמַּפְלֵט, בִּקְצָרָה: עָשָׂה שָׂמֵחַ!

------------------
כָּל הַיְּלָדִים הִצְטַנְפוּ בַּעֲרֵמָה אַחַת זֶה עַל גַבֵּי זֶה, וְכֻלָם יַחַד עַל גַבֵּי יוֹרָם, שֶׁשָּׁכַב בְּתַחְתִּית הָעֲרֵמָה, חָבוּל וּמָרוּט, בּוֹכֶה וְנֶעֱלָב, אֲבָל לֹא חָדַל לִקְרֹא אֶל מְעַנָיו:
“אֲנִי אֲסַפֵּר לוֹ הַכֹּל! עוֹד תִּרְאוּ! הוּא יָבוֹא וְיַכֶּה אֶת כֻּלְכֶם!”
“כֵּן, בֶּטַח,” לָעֲגוּ לוֹ הַיְּלָדִים בְּהִתְפַּזְרָם אִישׁ לְדַרְכּוֹ.
“בֶּטַח! שֶׁיָּבוֹא! נִרְאֶה אוֹתוֹ, אֶת הַגִּבּוֹר הָזָה, אֶת אַבָּא שֶׁלְּךָ!”

------------------
אַבָּא הִתְכַּעֵס פִּתְאֹם:
"אָמַרְתִּי לְךָ כְּבָר פַּעַם! וְעַכְשָׁו אֲנִי מַזְהִיר אוֹתְךָ בַּפַּעַם הָאַחֲרוֹנָה: אַתָּה שֶׁלֹא תַּרְבִּיץ לְיוֹרָם!
הָאֱמֶת הָיְתָה, שֶׁלֹּא אֲנִי הָיִיתִי הַמַּרְבִּיץ הָרִאשׁוֹן.
וְגַם לֹא הַמַּרְבִּיץ הַיָּחִיד.
הִתְחִיל מִרְדָף קוֹלָנִי, וּפִתְאֹם מָצָאתִי עַצְמִי רָץ וְרוֹדֵף אַחֲרֵי יוֹרָם יַחַד עִם כָּל הַיְּלָדִים.
יוֹרָם הָיָה מִסְתַּתֵּר, תּוֹפֵס מַחֲסֶה, זוֹרֵק בָּנוּ גוּשֵׁי חַמְרָה קָשִׁים, אִצְטְרֻבָּלִים מַכְאִיבִים, וְשׁוּב רָץ וּבוֹרֵחַ.

------------------
אַךְ לֹא עָבְרוּ דַקוֹת מֻעָטוֹת וְקַרְנֵי זַרְקוֹרִים מְגַשְׁשׁוֹת נִרְאוּ מִתְקָרְבוֹת מִצַד הָעִיר.
וּלְאַחֲרֵיהֶם נִשְׁמַע גַּם קוֹל טִרְטוּרוֹ הַמַּרְעִישׁ שֶׁל מְשֻׁרְיַן הַמִּשְׁטָרָה.
וּבְעוֹד זְמַן קָצָר נִבְהֲלוּ הַפּוֹרְעִים שֶׁהִתְקַהֲלוּ לְיַד הַמַּחְסוֹם וְנִמְלְטוּ.
כָּךְ נִצֵל נִימֶר.”
“וְאֵיךְ נִצְלָה הַמַּשָׂאִית, אַבָּא?” הִמְשַׁכְתִּי וְשָׁאַלְתִּי אֶת אַבָּא, עַל הַסַּפְסָל, בְּתוֹךְ הַתַּחֲנָה.

------------------
“הָבָה נִרְאֶה,” אָמַר הַדּוֹד, “אֵיךְ אַתָּה קוֹרֵא תַּנַ”ךְ." הוּא הוֹצִיא מִכִּיסוֹ סֵפֶר תַּנַ"ךְ קָטָן, פָּתַח וְהִגִישׁ אֵלַי.
“נוּ, קְרָא מַשֶׁהוּ.”
הָאוֹתִיוֹת הָיוּ מוּזָרוֹת וְהַדְפוּס צָפוּף נוֹרָא.
הַדַּף הִשְׁחִיר מוּל עֵינַי וְלֹא יָכֹלְתִּי לִקְרֹא.
גִמְגַמְתִּי פַּעַם אַחַת וּפַעֲמַיִם וְהִפְסַקְתִּי.
"קְרָא, קְרָא! אָמַר הַדּוֹד, “מַה זֶה תִּתְבַּיֵשׁ?”
“אֲנִי לֹא יָכוֹל לִקְרֹא,” אָמַרְתִּי, “הַתַּנַ”ךְ כָּל-כָּךְ קָטָן!"

------------------
“מַה זֶה, גֶשֶׁם יָרַד בִּשְׁכֶם? אוֹ מָה?”
וַאֲנִי גַם לֹא יָכֹלְתִּי לַעֲנוֹת לָהּ.
לֵךְ תַּסְבִּיר לְאִמָּא שֶׁחִזְקוּ הִשְׁתּוֹלֵל מֵרֹב שִׂמְחָה, וְכִמְעַט הָפַךְ אֶת הַמַּשָׂאִית, וּבִגְלַל שִׁכְרוֹן-שְׂשׂוֹנוֹ – נִרְטַבְנוּ כָּל כָּךְ.
מַמָשׁ כְּאִלוּ יָצָאנוּ מִתּוֹךְ הַגֶּשֶׁם.
כְּשֶׁיָּרַדְנוּ מִן הַמַּשָׂאִית, רְטֻבִּים וּרְצוּצִים מִן הַנְּסִיעָה הַפְּרָאִית וַהֲרוּגִים מִלֵיל הַשִּׁמוּרִים שֶׁעָבַר עָלֵינוּ בַּמִּשְׁטָרָה, נִגְשָׁה אֵלַי אִמָּא וְחִבְּקָה אוֹתִי בְּלִי לוֹמַר מִלָּה.

------------------
נִסַע קֹדֶם אֶל הַשּׁוֹמְרִים וְאַחַר-כָּךְ אֶל הַמִּטְבָּח.
הַבָּנָנוֹת יְכוֹלוֹת לְהַמְתִּין.”
נִכְנַסְנוּ אֶל הֶחָצֵר בִּדְהָרָה.
אַבָּא לֹא עָצַר בַּכִּרְכָּרָה וְלֹא הֵאֵט אֶת מְרוּצָתָהּ שֶׁל הַסּוּסָה.
פָּנִינוּ אֶל אָהֳלֵי הַשּׁוֹמְרִים וּמִגַלְגַלֵי הַכִּרְכָּרָה הַשּׁוֹעֲטִים עָלוּ תִּימְרוֹת-אָבָק.
“אֵיפֹה רֹאשׁ הַשּׁוֹמְרִים?” קָרָא אַבָּא בְּקוֹל רָם לְתוֹךְ הָאֹהָלִים וְעָצַר אֶת הַכִּרְכָּרָה לְיָדָם.
שׁוֹמֵר מְנֻמְנָם הֵצִיץ מִן הָאֹהֶל וְאָמַר לְאַבָּא:
“הִנֵה, שָׁם.”

------------------
אֲבָל אֲנִי, כְּשֶׁאֲנִי קוֹרֵא לִפְעָמִים בַּתַּנַ"ךְ הַזֶּה, אֲנִי זוֹכֵר דַוְקָא אֶת אוֹר-פָּנָיו הַחִוְרוֹת שֶׁל אַבָּא, וְאֵינֶנִי יָכוֹל לִשְׁכֹּחַ מָה שֶׁאָמַר לַדּוֹד, בַּלַּיְלָה הַהוּא, לִפְנֵי שֶׁהִסִיעַ אוֹתוֹ בַּעֲגָלָה אֶל בֵּית הָרַב: לְגָעַת בַּיֶּלֶד? אֲבָל מָה הַיֶּלֶד עָשָׂה לוֹ? מָה הַיֶּלֶד אָשֵׁם?…
------------------
“סוּסָה מְטֹרֶפֶת שֶׁכְּמוֹתֵךְ! בִּגְלָלֵךְ הַכֹּל! בִּגְלָלֵךְ בּוֹרְחִים לִי הַמַּיִם, בִּגְלָלְךָ יָשׁוּב אַבָּא וְיִמְצָא אֶת כָּל הַדֶּרֶךְ וְהַסֻּכָּה מוּצָפוֹת!”
חֹם הַשֶּׁמֶשׁ הִכָּה עַל רֹאשִׁי, חֻדֵי הַקּוֹצִים הִכְאִיבוּ לִי, סֵרְחוֹן הַגָּפְרִית מִלֵא אֶת נְחִירַי וַאֲנִי פָּשׁוּט פָּרַצְתִּי בְּבֶכִי.
יָשַׁבְתִּי בְּתוֹךְ הַמַּיִם, כֻּלִי מָרוּחַ בְּבֹץ וּבָכִיתִי.

------------------
עָצַמְתִּי אֶת עֵינַי וְאָטַמְתִּי אֶת אָזְנַי וְלַמְרוֹת שֶׁהִבְטַחְתִּי לְאַבָּא לֹא לִבְכּוֹת – צִפִּיתִי בְּחֶרְדַת לֵב לְנֶפֶץ הַיְּרִיוֹת שֶׁיָּבוֹאוּ.
אֲבָל אַבָּא הִשְׁתַּהָה, מִשׁוּם מָה, וְלֹא יָרָה.
יָדוֹ הַמְּתוּחָה רָעֲדָה, וְהוּא לֹא הִצְלִיחַ לְכַוֵן הֵיטֵב.
לָכֵן הִתְגַלְגֵּל עַל צִדוֹ בִּתְנוּעוֹת אִטִיוֹת וּמָשַׁךְ וְהֵבִיא לוֹ אֶבֶן גְדוֹלָה שֶׁתִּהְיֶה לוֹ לְמִשְׁעֶנֶת.
“מַה קוֹרֶה, אַבָּא?” לָחַשְׁתִּי, “לָמָה אַתָּה לֹא יוֹרֶה?”
“לְאַט לְאַט,” הֵשִׁיב לִי אַבָּא, “אֵין מַה לְמַהֵר.

------------------
אֲנִי עָשִׂיתִי מַמָשׁ כָּמוֹהוּ, וְגַם אֲנִי זָחַלְתִּי אַחֲרָיו בַּמִּדְרוֹן.
כָּכָה שָׁכַבְתִּי וְזָחַלְתִּי חֲלִיפוֹת וְלֹא הִרְגַשְׁתִּי כְּלוּם.
מִתַּחְתַּי הִרְגַשְׁתִּי כָּל מִינֵי עֶשְׂבֵי-גָדוֹת דוֹקְרָנִיִים, חַלוּקִי-אֲבָנִים, זְרָדִים יְבֵשִׁים, שִׁבְרֵי סַרְטָנִים מְיֻבָּשִׁים.
זָחַלְתִּי מֵאֲחוֹרֵי אַבָּא עַד שֶׁנֶעְצַר.
נֶעְצַרְתִּי גַם אֲנִי.
רָאשֵׁינוּ הָיוּ מֵעַל פְּנֵי הַמַּיִם.

------------------
אוֹ לְהִכָּנֵס בְּאִסוּר גָמוּר, וּלְגַמְרֵי בְּלִי רְשׁוּת, לִבְרֵכַת-הַהַשְׁקָיָה שֶׁל הַפַּרְדֵּס? חֵרֶף כָּל אַזְהָרוֹתָיו שֶׁל אַבָּא, חֵרֶף כָּל עֲצוֹתָיו הַטּוֹבוֹת, חֵרֶף דִבּוּרָיו הַקָּשִׁים וַאֲפִלוּ אִיוּמָיו – לֹא יָכֹלְתִּי לַעֲמֹד בַּהִתְבּוֹדְדוּת שֶׁלִי יָמִים רַבִּים.
וְיוֹם אֶחָד, חָמִים וְנֶחְמָד, וְדַוְקָא אַחֲרֵי-הַצָּהֳרַיִם, כְּשֶׁאִי-אֶפְשָׁר הָיָה לְנַחֵשׁ כְּלוּם – הִצְטָרַפְתִּי שׁוּב אֶל חֲבֵרַי.

------------------
אַחַד הַשּׁוֹמְרִים נִצַב מֵעָלָיו, זָקוּף וְחָזָק, וְסִפֵּר לְכֻלָם חָזוֹר וְסַפֵּר אֶת פָּרָשַׁת תְּפִיסָתוֹ.
אֵיךְ הִשְׁמִיט אֶת שַׂק הַבָּנָנוֹת וְאֵיךְ נוֹדַע הַדָּבָר לְעוֹבֵד הַמַּטָע, הוּא אַבָּא שֶׁלִי, וְאֵיךְ יָצְאוּ הַשּׁוֹמְרִים לְמַאֲרָב הַלַּיְלָה וְאֵיךְ נִתְפַּס הַנַּעַר הַקָּטָן.
לֹא יָכֹלְתִּי לְהַמְשִׁיךְ לִרְאוֹתוֹ.
אַבָּא קָרָא לִי וַאֲנַחְנוּ הָלַכְנוּ מִשָׁם.
“אַבָּא,” שָׁאַלְתִּי, “מָה יִהְיֶה אִתּוֹ עַכְשָׁו?”

------------------
יְדִידַי הַקְּטַנִים מִן הַכְּפָר בֵּית-דָגָ’ן לִווּ אוֹתָנוּ אַחַר-כָּךְ בִּמְרוּצָתָם כִּבְרַת דֶרֶךְ אֲרֻכָּה.
וַאֲנִי שָׁמַעְתִּי בְּקוֹל אַבָּא וְאוֹתַתִּי אֲלֵיהֶם בְּיָדַי שֶׁיָּשׁוּבוּ כְּבָר כִּי הַמֶּרְחָק בֶּאֱמֶת נַעֲשָׂה גָדוֹל! אֲבָל הֵם, הַשּׁוֹבָבִים, חָשְׁבוּ שֶׁאֲנִי מְנַפְנֵף אֲלֵיהֶם לְאוֹת יְדִידוּת, וְלָכֵן עוֹד הִגְבִּירוּ מְרוּצָתָם וְלֹא הִרְפּוּ מִן הַמַּשָׂאִית שֶׁלָנוּ שָׁעָה אֲרֻכָּה אֲרֻכָּה.
הַדֶּרֶךְ מִן הַבִּקְעָה אֶל מְבוֹאוֹת הָעִיר שְׁכֶם חָלְפָה לְלֹא תַּקָלוֹת.

------------------
הֲרֵי הָיְתָה עוֹד לְפָנֵינוּ הַדֶּרֶךְ מִשְׁכֶם אַל בִּקְעַת בֵּית-דָגָ’ן, וְאַחַר-כָּךְ הַדֶּרֶךְ הַמְּשֻׁבֶּשֶׁת אֶל הַכְּפָר עַצְמוֹ.
וְאַחַר כָּךְ: הַעֲמָסַת הַשְּׁתִילִים בַּמִּשְׁתָּלָה, עֲבוֹדָה קָשָׁה וּמְאֻמֶצֶת שֶׁלֹא תִּסְתַּיֵּם בִּמְהִירוּת.
וְאַחַר-כָּךְ הַדֶּרֶךְ חֲזָרָה.
וּלְפָנֵינוּ עוֹד חֲצִיַת שְׁכֶם בַּשֵּׁנִית, לִפְנוֹת-עֶרֶב.

------------------
“אַבָּא!” רָצִיתִי לִקְרֹא פִּתְאֹם, “אוּלַי אֵין צֹרֶךְ לִירוֹת?” אֲבָל בְּדִיוּק כְּשֶׁחָשַׁבְתִּי בֶּאֱמֶת לִמְשֹׁךְ בַּעֲקֵבָיו שֶׁל אַבָּא וּלְהַגִיד לוֹ שֶׁאוּלַי לֹא כְּדַאי לִירוֹת בָּהֶם הַיּוֹם, שֶׁאוּלַי בְּפַעַם אַחֶרֶת, כִּי הֵם חֲמוּדִים כָּל-כָּךְ הַיּוֹם, מְתוּקִים כָּל-כָּךְ – בְּדִיוּק אָז הִרְעִים אֶקְדָחוֹ שֶׁל אַבָּא: פַּעַם! פַּעֲמַיִם! וְשָׁלשׁ!…
קוֹל הַיְּרִיוֹת הֶחֱרִיד אֶת כָּל שׁוֹכְנֵי הַסּוּף מִמְקוֹמָם.

------------------
שָׁכַבְתִּי לִי עַל אַרְגַז הַּמַּשָׂאִית, פָּנַי כְּבוּשִׁים וַהֲדוּקִים אֶל רִצְפַּת הַבַּרְזֶל.
וְהִנֵה גִלִיתִי פִּתְאֹם חוֹר לֹא גָדוֹל בְּתוֹךְ הָרִצְפָּה, שֶׁמִּבַּעֲדוֹ אֶפְשָׁר הָיָה לִרְאוֹת אֶת הַכְּבִישׁ שֶׁמִּתַּחַת לַמַּשָׂאִית.
כְּשֶׁהֵזַזְתִּי עֵינַי כֹּה וָכֹה, יָכֹלְתִּי גַם לִרְאוֹת מְעַט מִן הַנַּעֲשֶׂה עַל הַמִּדְרָכוֹת, לְצִדֵי הַכְּבִישׁ.
זֶה הָיָה מַרְאֶה נִפְלָא.
מַקְסִים וּמוֹשֵׁךְ אֶת הָעַיִן.

------------------
גַם אַבָּא הִצְטָרֵף לַמְּבַקְשִׁים.
“כֵּן כֵּן חִזְקוּ.
אֲמֹר מַשֶׁהוּ, שָׂא אֵיזוֹ בְּרָכָה…”
לְבַסוֹף קָם חֲבֵרֵנוּ חִזְקוּ, נָשָׂא גַם הוּא כּוֹס בְּיָדוֹ, וְקָרָא:
“לְחַיֵי הָעַרְבִים – מוֹכְרֵי הַבָּנָנוֹת!”
הָיְתָה הַסְכָּמָה כְּלָלִית לִדְבָרָיו וּמְחִיאוֹת כַּפַּיִם נִשְׁמְעוּ.
נִימֶר קָם שׁוּב מִמְקוֹמוֹ, הַכּוֹס בְּיָדוֹ, וְקָרָא בְּקוֹל רָם:
“לְחַיֵי הַיְּהוּדִים – מוֹבִילֵי הַבָּנָנוֹת!”
מִיָד קָם אַחֲרָיו חֲבֵרֵנוּ חִזְקוּ וְצָעַק:

------------------
הוּא קָפַץ אֶל הַמְּשֻׁרְיָן, וּבְקֹשִׁי הִצְלִיחַ לְהַסְבִּיר לַקָּצִין הַבְּרִיטִי שֶׁהוּא-הוּא בַּעַל הַמַּשָׂאִית הַתְּקוּעָה, שֶׁאוֹתָהּ הֵם יוֹצְאִים לְחַלֵץ… תַּחַת מִשְׁמָר מְשֻׁרְיָן יָרַד חִזְקוּ אֶל הַ”גְרוּטָאָה“, הִתְחַבֵּק קְצָרוֹת עִם נִימֶר שֶׁנִּשְׁאַר יוֹשֵׁב בַּתָּא הַמְּרֻסָק, קָשַׁר אֶת הַ”גְרוּטָאָה" בִּכְבָלִים, הִדֵק הֵיטֵב, יָשַׁב לְיַד הַהֶגֶה וְנָתַן אוֹת לַקָּצִין הַבְּרִיטִי.
וְכָכָה, בִּנְסִיעָה אִטִית לְאוֹר הַזַּרְקוֹרִים, נִגְרְרָה הַ“גְרוּטָאָה” עַד לְשַׁעַר הַתַּחֲנָה.

------------------
וַאֲפִלוּ מְיֹאָשׁ.
הֲרֵי לָכֶם קְנִיַת בָּנָנוֹת.
מֵאֵיזֶה כְּפָר מְרֻחָק שֶׁבִּקְצֵה הָעוֹלָם! וְעַד שֶׁאַתֶּם מַגִיעִים אֵלָיו, אֲפִלוּ נִשְׁמַתְכֶם פּוֹרַחַת מֵרֹב טִלְטוּלֵי הַדֶּרֶךְ הַקָּשִׁים.
וַהֲרֵי מִחוּץ לַמְּכוֹנִית נִצָבִים לָהֶם הָרֵי-שׁוֹמְרוֹן הַיְּפֵהפִים, עֲגֻלֵי-הַכִּפּוֹת, מְכֻסֵי שִׂיחִים רֵיחָנִיים.
מִחוּץ לַמַּשָׂאִית עוֹלֶה לוֹ בֹּקֶר אֲבִיבִי נֶהְדָר, מָלֵא בְּצִיּוּצֵי צִפֳּרִים וּקְרִיאוֹת מַרְכֹּלֶת שֶׁל סוֹחֲרִים.

------------------
מַקְהֵלוֹת-הַצּוֹפְרִים, קְרִיאוֹת הַמְּחַמְרִים, שַׁאֲגוֹת הָרוֹכְלִים, וּצְרִיחוֹת הַיְּלָדִים מִלְאוּ אֶת הָאֲוִיר בְּשָׁאוֹן עָצוּם.
“אֵין דָבָר,” אָמַר נִימֶר לְחִזְקוּ, “כָּל זְמַן שֶׁהָרַעַשׁ רוֹעֵשׁ – זֶהוּ סִימָן טוֹב! אוֹי וַאֲבוֹי יִהְיֶה לָנוּ, כְּשֶׁיִשְׁתַּתֵּק פִּתְאֹם הָרְחוֹב…”
הַמַּהֲלָךְ הָאִטִי שֶׁל הַ“גְרוּטָאָה” עִצְבֵּן קְצָת אֶת נִימֶר.
הֲלֹא הוּא הַיָּחִיד בְּכָל הַחֲבוּרָה שֶׁיָּדַע מָה עוֹד מְצַפֶּה לָנוּ בְּהֶמְשֵׁךְ הַדֶּרֶךְ.

------------------
אֲשֶׁר יָגֹרְתִּי כָּל הַיּוֹם בָּא עָלֵינוּ בְּבַת-אַחַת.
לְמַצָב בִּישׁ שֶׁכָּזֶה לֹא תֵּאֲרוּ לְעַצְמָם חֲבֵרֵינוּ שֶׁנִּקָלַע.
וַחֲבֵרֵינוּ אִבְּדוּ בַּתְּחִלָה, בְּמִקְצָת, אֶת עֶשְׁתּוֹנוֹתֵיהֶם.
הַחֲרָדָה לְגוֹרַל הַשְּׁתִילִים, לְגוֹרַל הַמַּשָׂאִית וּבְעִקָר לְגוֹרַל הַיֶּלֶד – שִׁתְּקָה מַמָשׁ אֶת מַחֲשַׁבְתָּם.
“נוּ, מָה אָמַרְתִּי לָכֶם?” לָחַשׁ חָבֵרְדֹב בַּחֲשָׁשׁ, “הֲרֵי הִזְהַרְתִּי אֶתְכֶם!…”
 לֵיל מָצוֹר.

------------------
וְגַם לְמַעֲנִי כְּדַאי וּכְדַאי לַחֲזֹר בְּשָׁלוֹם… אֲבָל חָבֵרְדֹב כָּל כָּךְ מֻרְתָּח הָיָה, שֶׁאוּלַי אֲפִלוּ שָׁכַח שֶׁאֲנִי יוֹשֵׁב עַל יָדָם, מְכֻרְבָּל כֻּלִי בְּתוֹךְ שַׂק.
וּמִכָּל אֶרֶץ יִשְׂרָאֵל שֶׁרָצָה אַבָּא לְהַרְאוֹתֵנִי אֲנִי רוֹאֶה רַק שַׂקִים יְשָׁנִים וּקְרוּעִים, וּבְרָגִים מַחֲלִידִים שֶׁל מַשָׂאִית…
“וּבֵינֵינוּ,” הִמְשִׁיךְ חָבֵרְדֹב שֶׁלֹּא יָכֹל לְהֵרָגַע, “הַנִימֶר הַזֶּה שֶׁאַתֶּם כָּל כָּךְ בְּטוּחִים בּוֹ…”

------------------
וְהַחֲבֵרִים אָמְרוּ שֶׁאִם הַמְּשֻׁגָע אֵינוֹ מְסֻכָּן, אָז לֹא נוֹרָא… וּבִזְכוּתוֹ, בִּזְכוּת שִׁגְעוֹנוֹ זֶה שֶׁל אַבָּא, יָצָאתִי גַּם אֲנִי לְבֵית-דָגָ’ן הָרְחוֹקָה, וְהָיִיתִי גַּם אֲנִי הַקָּטָן בֵּין חֲבוּרַת הַשְּׁלִיחִים הַמְּפֹאֶרֶת, חֲבוּרַת מוֹבִילֵי הַבָּנָנוֹת.
חֲבֵרֵינוּ הָיוּ שִׁכּוֹרִים מִשִׂמְחָה.
הִתְחַבְּקוּ לָהֶם בֵּין הַשַּׂקִים, קָרְאוּ קְרִיאוֹת נִרְגָשׁוֹת.

------------------
"אַךְ אַל תִּשְׁכַּח לְחַפֵּשׂ בִּזְהִירוּת!
“נַתְחִיל, אַבָּא?” שָׁאַלְתִּי.
“אַדְרַבָּא! בּוֹא, נַתְחִיל!” חִיֵךְ אַבָּא וְאָמַר: "נִפָּגֵשׁ לְיַד פֶּתַח הַמְּעָרָה!
אַבָּא כִּוֵן פָּנָיו לְצַד שְׂמֹאל, אֲנִי כִּוַנְתִּי פָּנַי לְצַד יָמִין – וְהִתְחַלְנוּ בְּחִפּוּשִׁים.
הָיָה יוֹם שָׁקֵט וְחָמִים.
כָּל צִמְחֵי הַחֹרֶשׁ לִבְלְבוּ וּפָרְחוּ.
נִיחוֹחַ שֶׁל צְמִיחָה נִשָׂא בָּאֲוִיר, וַהֲמוֹנֵי הֲמוֹנִים שֶׁל חֲרָקִים זִמְזְמוּ בָּאֲוִיר זִמְזוּם חֲרִישִׁי.

------------------
רָאִיתִי אֶת הַשַּׁיָרוֹת מִשְׂתָּרְכוֹת בְּלֵילוֹת הַיָּרֵחַ הַבְּהִירִים.
“אַבָּא,” שָׁאַלְתִּי, “לְאָן הָיוּ מְשִׁיטִים אֶת הָאֲבַטִיחִים?”
אַבָּא חִיֵךְ.
הוּא רָאָה שֶׁהַסִּפּוּר עַל אֲבַטִיחֵי-קַקוּן אֵינוֹ נוֹתֵן לִי מָנוֹחַ.
הוּא רָאָה בְּעֵינַי הַהוֹזוֹת-פִּתְאֹם אֶת מַרְאֵה-הַגְּמַלִים וְהַיָּם וְאֶת הָאֲפֵלָה הַבְּהִירָה.
“לְמִצְרַיִם,” אָמַר אַבָּא, “לִנְמַלֵי מִצְרַיִם.
לְעַזָה, לְרָפִיחַ, וְאוּלַי גַם לִמְקוֹמוֹת אֲחֵרִים.”
“כָּל הַלַּיְלָה,” שָׁאַלְתִּי, “כָּל הַלַּיְלָה?”

------------------
הַרְחֵק לְמַעְלָה, בִּמְקוֹם שֶׁהָעַיִן בְּקֹשִׁי רוֹאָה שָׁם, דָאוּ לָהֶן לְהָקוֹת מַכְסִיפוֹת שֶׁל חֲסִידוֹת נוֹדְדוֹת, וְנָעוּ לְאִטָן אֶל הָאֹפֶק.
אֵיזוֹ דְמָמָה נִפְלָאָה עָמְדָה בַּאֲוִיר, וְרֵיחוֹת שֶׁל פְּרִיחָה אֲבִיבִית עַזָה הִקִיפוּ אֶת הַמַּשָׂאִית מִכָּל צַד.
לֹא יָכֹלְנוּ עוֹד לְהִתְאַפֵּק.
זָרַקְנוּ מֵעָלֵינוּ אֶת סְמַרְטוּטִי הַשַּׂקִים וְהִתְרוֹמַמְנוּ לִרְאוֹת: אֵיפֹה עוֹמְדִים אָנוּ בָּעוֹלָם.
שַׁלְוָה עֲמֻקָה נָחָה בַּכֹּל.

------------------
רִאשׁוֹנִים – הַיְּלָדִים, אַחֲרֵיהֶם – הַמּוֹרָה, שֶׁבִּקְשָׁה שֶׁאַשְׁלִים עִם אַבָּא וְאָשׁוּב הַבַּיְתָה; וּלְבַסוֹף אֲפִלוּ אִמָּא, שֶׁבָּאָה לְפַיֵס אוֹתִי וּלְהַחֲזִיר הַכֹּל לְתִקְנוֹ.
לְאַחַר שִׁבְעָה יָמִים נִשְׁבַּרְתִּי וְחָזַרְתִּי לַחֶדֶר.
אַבָּא קִבֵּל אוֹתִי בִּשְׁתִיקָה וְלֹא הִזְכִּיר כְּלָל מַה שֶׁהָיָה.
לַמָחֳרָת בָּאוּ גַּם הַנַּגַרִים וְתִקְנוּ אֶת הַנְּזָקִים, וְהַכֹּל כְּאִלוּ לֹא הָיָה.
עָבְרוּ יָמִים, חָלְפוּ שָׁבוּעוֹת וְגַם הַיְּחָסִים עִם אַבָּא חָזְרוּ אַט-אַט לְקַדְמוּתָם.

------------------
וּבְלִבִּי כָּל-כָּךְ הִשְׁתּוֹקַקְתִּי לָשֶׁבֶת שׁוּב עַל הַמִּזְרָן הַיָּשָׁן בַּשּׁוֹמֵרָה שֶׁל אַבָּא, לִרְאוֹת אֶת חֻלְצָתִי הָרְטֻבָּה מִתְנוֹסֶסֶת כְּמוֹ דֶּגֶל צִבְעוֹנִי, לְהַשְׁקִיף מִן הַמְּרוֹמִים עַל כָּל הַשָּׂדוֹת שֶׁמִּסָבִיב, לִשְׁמֹעַ אֶת אַבָּא שָׁב וּמְסַפֵּר עַל הַיָּמִים שֶׁהָיוּ, וְלַהֲזוֹת לִי, בְּאֵין מַפְרִיעַ, אֵיךְ מַפְלִיגִים לָהֶם בַּיָּם אֲבַטִיחֵי-קַקוּן הַמְּתוּקִים.
------------------
אֲבָל מִיָד רָאוּ שֶׁאֲנִי רַק יֶלֶד קָטָן, שֶׁאֵינוֹ מִתְכַּוֵן לִפְגֹעַ בָּהֶן, וְשָׁבוּ אֶל הַלְּחִיכָה.
“רוֹעֶה!” קָרָאתִי שׁוּב, חָזָק יוֹתֵר, “אֵיפֹה אַתָּה?”
גַם עַכְשָׁו לֹא בָּאָה כָּל תְּשׁוּבָה.
הִבַּטְתִּי כֹּה וָכֹה, אוּלַי הָרוֹעֶה נִמְצָא בְּקִרְבָתִי, אֲבָל לֹא רָאִיתִי אִישׁ.
מוּזָר, חָשַׁבְתִּי, מוּזָר מְאֹד! עֵדֶר עִזִים מְשׁוֹטֵט לוֹ בָּהָר בְּלִי רוֹעֶה אוֹ מַשְׁגִיחַ.

------------------
“בְּסֵדֶר גָמוּר, אַבָּא, אֲבָל זֶה הַכֹּל? לֹא נַמְשִׁיךְ יוֹתֵר לָצוּד הַיּוֹם?”
“זֶהוּ” פָּסַק אַבָּא, “מַסְפִּיק לְהַיּוֹם, וּכְבָר עֶרֶב עוֹד מְעַט.” אַבָּא צָעַד כַּמָּה צְעָדִים לְפָנִים וּפִתְאֹם עָצַר וְקָרָא אֵלַי:
“בּוֹא מַהֵר, בֵּן! בּוֹא מַהֵר! בּוֹא וְתִרְאֶה!”
עָלִיתִי בִּמְרוּצָה עַל הַגָּדָה וְשָׁם, עַל הַדֶּשֶׁא, רָאִיתִי מַרְאֶה נִפְלָא.
שְׁלשֶׁת גוּרֵי הַנּוּטְרִיוֹת הַקְּטַנִּים עָמְדוּ לָהֶם כְּנֶגְדֵנוּ מְכֻוָצִים, סוֹמְרִים אֶת שִׂפְמֵיהֶם וּמְנַחְרְרִים בְּקוֹל מְשֻׁנֶה.

------------------
וּפַרְצוּפוֹ שֶׁל הַמֻּכְתָּר, גַם הוּא מֻכָּר לִי, לֹא כֵן?
אָח אָח, לֹא צָרִיךְ לְהַגְּזִים.
אֶת הַמֻּכְתָּר בֶּאֱמֶת לֹא הִכַּרְתִּי.
אָבֵל אֶת נִימֶר, הָעַרְבִי הַטּוֹב, אִישׁ הַכְּפָר בֵּית-דָגָ’ן, נִימֶר מוֹכֵר הַבָּנָנוֹת, אוֹתוֹ לֹא אוּכַל לִשְׁכֹּחַ.
כָּל הַלַּיְלָה הָיָה אִתָּנוּ בַּמִּשְׁטָרָה.
יָשַׁן אִתָּנוּ עַל סַפְסְלֵי הָעֵץ הַקָּשִׁים, בְּאוֹר הַחַשְׁמַל הַבָּהִיר שֶׁלֹא כָּבָה כָּל הַלַּיְלָה.

------------------
אֲנִי הִכַּרְתִּי לוֹ תּוֹדָה אָז, כִּי חָשַׁבְתִּי שֶׁהוּא רַק רוֹצֶה לְנַחֵם אוֹתִי.
שֶׁלֹא אֶצְטַעֵר כָּל כָּךְ עַל מוֹת הַצִּפּוֹר.
אֲבָל בֶּאֱמֶת כְּבָר חָשַׁב אָז לִנְסֹעַ.
וְהוּא אָמַר זֹאת לְאִמָּא בַּסֵּתֶר, שֶׁאֲנִי לֹא אֶשְׁמַע.
כִּי הוּא יָדַע כַּמָּה אֶצְטַעֵר אִם אַתְחִיל לַחְשֹׁב שֶׁהוּא נוֹסֵעַ.
בְּמוֹצָאֵי-הַחַגִים הָיָה הַדּוֹד אַבְרָם כֻּלוֹ שֶׁלִּי.
וְנֶעֱצַבְתִּי לִי כְּשֶׁחָשַׁבְתִּי שֶׁאַבְרָם לֹא יִהְיֶה.
“אוּלַי בֶּאֱמֶת תִּסַע רַק אַחֲרֵי הַחַגִים?” בִּקַשְׁתִּי מִמֶנוּ.

------------------
“אוֹהוֹ!” אָמַר אַבָּא “אַתָּה שׁוּב בְּשֶׁלְךָ! כְּבָר אָמַרְתִּי לְךָ אֶלֶף פְּעָמִים: עַם יִשְׂרָאֵל שָׁב זֶה עַתָּה לְאַרְצוֹ.
אֲבָל עֲדַיִן אֵינוֹ מַכִּיר אוֹתָהּ.
לְמוֹרֵי-דֶרֶךְ אָנוּ זְקוּקִים! מִבְּנֵי הַמָּקוֹם! וְאַתָּה שׁוּב עִם הַחֲשָׁדוֹת שֶׁלְּךָ…”
“אֲנִי לֹא חוֹשֵׁד, בִּכְלָל לֹא,” נִזְהַר חָבֵרְדֹב.
“אֲנִי רַק אוֹמֵר שֶׁאַתֶּם יוֹתֵר מִדַי בּוֹטְחִים בְּנִימֶר הַזֶּה.

------------------
גַם חִזְקוּ נָח לוֹ אֶל הַהֶגֶה, שָׁמוּט רֹאשׁ וְיָדַיִם, כְּאִלוּ נִרְדַם.
אִישׁ לֹא הֵפֵר אֶת הַשֶּׁקֶט, וּמִסָבִיב לֹא נִרְאֲתָה נֶפֶשׁ חַיָה.
“מָה הָעִנְיָן, חִזְקוּ?” הִתְעוֹרֵר וְשָׁאַל חָבֵרְדֹב בִּדְאָגָה קַלָה.
“אַתָּה בְּסֵדֶר? הֵיכָן אֲנַחְנוּ? לְמִי אָנוּ מְחַכִּים? וּמַה יִהְיֶה עַכְשָׁו? וְלָמָה עָזַב אוֹתָנוּ נִימֶר פִּתְאֹם?”
חִזְקוּ הִתְנָעֵר מֵעַל הַהֶגֶה וְחִיֵךְ אֵלֵינוּ בִּמְלֹא פָּנָיו.
“אֵיךְ הָיְתָה הַטִּיסָה, מָה? וְהָעֲצָמוֹת בַּמָּקוֹם?”

------------------
“רְאֵה, רְאֵה,” אָמַר לִי אַבָּא, “רָצִים הַקְּטַנִים אַחֲרֵינוּ וְאֵינָם מִתְעַיְפִים כְּלָל.”
קַמְתִּי מִמְקוֹם מוֹשָׁבִי כְּדֵי לְהֵיטִיב לִרְאוֹתָם, וְהַיְּלָדִים קִבְּלוּנִי בְּשִׂמְחָה כְּפוּלָה וּמְכֻפֶּלֶת.
לֹא, זֹאת לֹא הֶעֱלוּ בְּדַעְתָּם, שֶׁבֵּין הַנּוֹסְעִים הַיְּהוּדִים שֶׁהִגִיעוּ אֶל חֲצֵרוֹ שֶׁל נִימֶר לִקְנוֹת בָּנָנוֹת, נִמְצָא גַּם יֶלֶד יְהוּדִי קָטָן.
עַכְשָׁו הָיָה לְרִיצָתָם טַעַם נוֹסָף.
הֵם אוֹתְתוּ אֵלַי בְּכָל מִינֵי סִימָנִים.

------------------
בֵּין הַשִּׁירִים הָיָה אַבָּא מְחַבֵּק אוֹתִי מִתּוֹךְ אֵיזוֹ הִתְרַגְשׁוּת, מַרְאֶה לִי עֵצִים וּבָתִּים שֶׁעָמְדוּ בְּצִדֵי הַכְּבִישׁ, קוֹרֵא בְּאָזְנַי בִּשְׁמוֹת כְּפָרִים וְיִשׁוּבִים וְתוֹקֵעַ לִי בְּחָזְקָה לְתוֹךְ אָזְנִי:
“הַבֵּט, הַבֵּט סְבִיבְךָ.
הִסְתַּכֵּל וְאַל תִּשְׁכַּח.
זוֹהִי, זוֹהִי אוֹתָהּ אֶרֶץ-יִשְׂרָאֵל שֶׁאוֹתָהּ בִּקַשְׁתִּי לְהַרְאוֹת לְךָ…” כְּשֶׁהִגַעְנוּ סָמוּךְ לְשַׁעַר הַקִּבּוּץ הִשְׁתּוֹלֵל חִזְקוּ לְגַמְרֵי.

------------------
“הֲרֵי אֲנַחְנוּ מְמַהֲרִים! הֲרֵי בְּעַצְמְךָ אָמַרְתָּ שֶׁאֵין לָנוּ זְמַן! יְהוּדִים,” הוּא פּוֹנֶה אֵלֵינוּ, “יְהוּדִים, זֶה לֹא יִתָּכֵן.
בּוֹאוּ וְנַעֲשֶׂה חֶשְׁבּוֹן קָטָן: שְׁעָתַיִם הַעֲמָסָה, כֵּן? עוֹד שָׁעָה עַד לִשְׁכֶם, כֵּן? וּמִשְׁכֶם הַבַּיְתָה עוֹד שְׁעָתַיִם, כֵּן? וַהֲרֵי זֶה כְּבָר לַיְלָה! לַיְלָה גָמוּר! וְהַסַּכָּנָה מְרֻבָּה…”
נִימֶר נִעְנַע בְּרֹאשׁוֹ.
“הַסַּכָּנָה אָמְנָם סַכָּנָה הִיא.
אֲבָל אַתֶּם אוֹרְחַי עַכְשָׁו.
אוֹרְחֵי הַיְּקָרִים.

------------------
וְאַחַר-כָּךְ גַם סָעַדְנוּ עַל שֻׁלְחָנוֹ.
סְעֻדָה נִפְלָאָה שֶׁלֹּא הָיָה בָּהּ שׁוּם טַעַם שֶׁל כִּבּוּשִׁים לְבַד מִכְּבוּשֵׁי-הַיְּרָקוֹת הַנִּפְלָאִים שֶׁהֻגְשׁוּ אֶל הַשֻּׁלְחָן.

------------------
הַדַּבּוּרִים וְהַזְּבוּבִים וּשְׁאַר הַחֲרָקִים מִשְׁתַּגְעִים אַחֲרָיו גַם הֵם.”
הִשְׁלַמְנוּ סִבּוּב אֶחָד שָׁלֵם מִסָבִיב לְכָל הַחֶלְקָה הַמֻּשְׁקֵית.
בְּדַרְכֵּנוּ חֲזָרָה אָמַר אַבָּא: "נוּ, רָאִיתָ? זֹאת לֹא תּוֹרָה גְדוֹלָה, נָכוֹן? צָרִיךְ רַק לִשְׁמֹר מִכָּל מִשְׁמָר שֶׁהַמַּיִם לֹא יִפְרְצוּ מִן הָעֲרוּגוֹת! וְשֶׁלֹא יַהַפְכוּ אֶת הַדֶּרֶךְ לְגַל זוֹרֵם! אַבָּא סִמֵן וְהֶרְאָה לִי כַּמָּה עֲרוּגוֹת בִּשְׁבִילִי.
“אֶת אֵלֶה תַּשְׁקֶה בְּעַצְמְךָ.
אִם תִּצְטָרֵךְ עָזְרָה, קְרָא לִי מִיָד!”

------------------
הָרוּחַ הַנּוֹרָאָה שֶׁיָּרְדָה עָלֵינוּ אִיְמָה לַחְטֹף מֵהֶם אֶת כְּסוּתָם וַאֲפִלוּ אֶת בִּגְדֵיהֶם, וּלְהַשְׁאִירָם מוּטָלִים חֲשׂוּפִים בְּאַרְגַז הַמַּשָׂאִית.
מֻפְקָרִים לְכָל מַבָּט עַיִן סַקְרָנִי.
הֵם נֹאחֲזוּ בַּשַּׂקִים בְּכָל כֹּחָם, נֶאֶבְקוּ עִמָהֶם בְּחֵרוּק שִׁנַיִם.
הִתְפַּתְּלוּ וְנִכְרְכוּ זֶה בָּזֶה וְנִקְשְׁרוּ זֶה בָּזֶה בִּידֵיהֶם, בְּרַגְלֵיהֶם וַאֲפִלוּ בְּ… שִׁנֵיהֶם.

------------------
וְחִזְקוּ אָמַר “חֲזַק וֶאֱמַץ, נִימֶר! גַם הַפַּעַם נַעֲרִים עֲלֵיהֶם! וְהוּא שָׁלַח לְנִימֶר קְרִיצָה שׁוֹבֵבָה וּבִלְתִּי-מֻסְתֶּרֶת.
חֲבֵרֵינוּ הִתְכַּנְסוּ בְּאַחַת הַפִּנוֹת, הִסְתּוֹדְדוּ עִם הַקָּצִין וְתִכְנְנוּ תָּכְנִית הִסְתַּלְקוּת מְחֻכֶּמֶת.
וְהַתָּכְנִית כָּךְ הָיְתָה: כָּל הַמְּכוֹנִיוֹת שֶׁעָמְדוּ בֶּחָצֵר יַתְנִיעוּ מְנוֹעֵיהֶן בְּבַת-אַחַת, יַדְלִיקוּ פַּנָסֵיהֶן וְיִסְתַּדְרוּ כְּאוֹמְרוֹת לָצֵאת בְּשַׁיָרָה לִסְרֹק אֶת הָעִיר.

------------------
מֵרֹב הִתְרַגְשׁוּת פָּשׁוּט כָּרַעְתִּי עַל בִּרְכַּי וּבִשְׁתֵּי יָדַי גָרַפְתִּי בֹּץ וּרְגָבִים, לִסְתֹּם אֶת הַסְּכָרִים.
אֲבָל הַמַּיִם צָחֲקוּ לִי, הֵם הִצְטַבְּרוּ בִּקְצֵה הָעֲרוּגוֹת, עָלוּ לְגֹבַהּ וּמִיָד פָּרְצוּ בִּמְהִירוּת, יָשָׁר אֶל הַדֶּרֶךְ.
הִשְׁתַּטַחְתִּי בְּתוֹךְ הַבֹּץ.
הִתְמַלֵאתִי כֻּלִי בֹּץ.
לֹא הִרְגַשְׁתִּי מָה אֲנִי עוֹשֶׂה וְלֹא חַשְׁתִּי כְּלוּם.
כְּמוֹ מְטֹרָף חָטַפְתִּי בְּאֶגְרוֹפַי בֹּץ וְתָמַכְתִּי אֶת הַסְּכָרִים הַמִּתְמוֹטְטִים.

------------------
כָּל כָּךְ מְהִירָה הָיְתָה שַׁעֲטַת-הַמַּשָׂאִית, מְהִירָה יוֹתֵר מִן הַמַּכּוֹת שֶׁחָלְקָה לָנוּ בְּכָל חֲלָקֶיהָ: בִּבְרָגֶיהָ, בְּוָוֶיהָ, בְּחִשׁוּקֶיהָ, בִּטְרִיזֶיהָ וּבְכָל חֲתִיכוֹת הַמַּתֶּכֶת וְהָעֵץ הַבּוֹלְטוֹת שֶׁלָּהּ… מַה יֵשׁ לְדַבֵּר: מַמָשׁ טִיסַת-נַדְנֵדוֹת שֶׁל בְּרָקִים בְּסוּפָה!…
מַאֲבַק אֵיתָנִים נֶאֶבְקוּ אַבָּא וְחָבֵרְדֹב עִם כְּסוּת-הַשַּׂקִים שֶׁלָהֶם.

------------------
רַק גָמַרְתִּי סִבּוּב-הַשְׁגָחָה עַל הַבְּרָזִים שֶׁלִי, וּמִיָד רַצְתִּי לִרְאוֹת אֵיךְ מִתְמַלְאוֹת הָעֲרוּגוֹת שֶׁאַבָּא הִשְׁאִיר.

------------------
אֲבָל נִימֶר הַטּוֹב, הֵצִיץ בַּמַּרְאָה וְרָאָה לְהַפְתָּעָתוֹ אֶת אַבָּא נֶחֱלָץ פִּתְאֹם כְּמוֹ אֵיזוֹ דְמוּת-רְפָאִים מִתּוֹךְ גוּשׁ הַשַּׂקִים.
וְהוּא נֶחֱרַד מִמְקוֹמוֹ, שָׁלַף צַוָארוֹ מִבַּעַד לַחַלּוֹן הַפָּתוּחַ וְצָעַק אֶל אַבָּא:
“מַה זֶה, הִשְׁתַּגַעְתּ? לְהִסְתַּתֵּר מִיָּד!…”
וְאַבָּא נִבְהַל כַּמּוּבָן וּמִהֵר לָשׁוּב וּלְהִתְכַּסוֹת בִּסְמַרְטוּטֵי-הַשַּׂקִים.

------------------
אֲנַחְנוּ יְכוֹלִים כָּכָה לְחַכּוֹת שְׁבוּעַיִם.
אַתָּה הֲרֵי מַכִּיר אֶת הַמִּשְׁטָרָה הַבְּרִיטִית.
נִימֶר צוֹדֵק.
וְתִסְמְכוּ, הַכֹּל יִהְיֶה בְּסֵדֶר.”
“לֹא,” הִתְעַקֵּשׁ חָבֵרְדֹב, “זוֹהִי מַמָשׁ הַזְנָחָה! מַמָשׁ חֹסֶר אַחֲרָיוּת! יְהוּדִים, מַה זֶה אִתְּכֶם? הִגַעְנוּ עַד הֵנָה, הַשְּׁתִילִים שְׁלֵמִים, עֲמוּסִים עַל הַמְּכוֹנִית, אַף אֶחָד מֵאִתָּנוּ לֹא נִפְגַע בָּרוּךְ הַשֵּׁם, אָז מָה הַחִפָּזוֹן?”
אַבָּא הִתְעָרֵב גַם הוּא וְאָמַר:

------------------
הִרְגַּשְׁנוּ וְיָדַעְנוּ שֶׁהִנֵה עַכְשָׁו, נִכְנַסְנוּ בַּפַּעַם הָרִאשׁוֹנָה לְתוֹכֵכִי הָעִיר שְׁכֶם.
 חֲצִיַת שְׁכֶם
שְׁכֶם הָעִיר הַגְּדוֹלָה, שְׁכֶם הָעִיר הָרָעָה סָגְרָה עָלֵינוּ מִכָּל הַעֲבָרִים.
הַ“גְרוּטָאָה” הֵאֵטָה מֵהֲלָכָה, וְכִמְעַט שֶׁלֹא זָזָה מִמְקוֹמָהּ.
הֲמוֹנֵי אָדָם וּבְהֵמָה מִלְאוּ אֶת הָרְחוֹב וְהַמְּכוֹנִיוֹת שֶׁנִּתְקְעוּ בְּתוֹךְ נַחֲלֵי הָאָדָם צָפְרוּ בְּצוֹפְרֵיהֶן בְּקוֹלוֹת עַזִים.
הָרַעַשׁ הָיָה נוֹרָא.

------------------
הַשְּׁאָר יְקַבְּלוּ אֶת עָנְשָׁם מֵהוֹרֵיהֶם.”
“לֹא נָכוֹן,” אָמַרְתִּי, “שׁוּם עֹנֶשׁ הֵם לֹא יְקַבְּלוּ.”
“יְקַבְּלוּ!” אָמַר אַבָּא, "וְחוּץ מִזֶה – זֶה לֹא עִסְקְךָ! אַתָּה שְׁמֹר עַל עַצְמְךָ! כְּבָר הִזְהַרְתִּי אוֹתְךָ אֶלֶף פְּעָמִים!
זֶה הָיָה נָכוֹן.
אַבָּא לֹא הִתְעָרֵב מֵעוֹדוֹ בַּמְּרִיבוֹת שֶׁבֵּינִי לְבֵין הַיְּלָדִים.
אֲבָל אֶת הַהַרְבָּצוֹת לְיוֹרָם לֹא יָכֹל לָשֵׂאת.
אָבִיו שֶׁל יוֹרָם הָיָה חוֹלֶה, וְלֹא מִזְמַן חָזַר מִבֵּית-הַחוֹלִים אַחֲרֵי שֶׁהָיָה שָׁם זְמַן אָרֹךְ.

------------------
“לֹא,” אָמַר אַבָּא, “רֻבָּם נִשְׁאֲרוּ.
וְהַגֶּרְמָנִים תָּפְסוּ אוֹתָם.”
“וְעַכְשָׁו אֲנַחְנוּ מִשְׁפָּחָה קְטַנָה, אַבָּא?”
“כֵּן, עַכְשָׁו אֲנַחְנוּ בֶּאֱמֶת מִשְׁפָּחָה קְטַנָה.
וְאַתָּה, שֶׁלֹּא תְּדַבֵּר עַל זֶה עִם הַדּוֹד.”
“בְּסֵדֶר, אַבָּא,” אָמַרְתִּי, “אֲנִי לֹא אַגִיד כְּלוּם.”
עַל הַכְּבִישׁ, לֹא הַרְחֵק מֵאִתָּנוּ, עָצְרָה פִּתְאֹם מְכוֹנִית שְׁחוֹרָה וּקְטַנָה.
רָאִינוּ אֶת הַנֶּהָג עוֹצֵר, קוֹפֵץ וּפוֹתֵחַ אֶת הַדְּלָתוֹת.

------------------
הֲרֵי אֲנִי עָלוּל לְאַבֵּד לְגַמְרֵי אֶת דַרְכִּי, וְלִתְעוֹת בְּהָרֵי הַכַּרְמֶל הַפְּרָאִים יוֹם וָלַיְלָה – וְאוּלַי לֹא יִמְצְאוּ אוֹתִי… אוּלַי יֵשׁ חַיוֹת רָעוֹת בַּכַּרְמֶל וְכָל מִינֵי טוֹרְפִים מְשֻׁנִים… וַהֲרֵי יִתָּכֵן שֶׁבְּתוֹךְ הַמְּעָרוֹת הָעֲזוּבוֹת, שֶׁאִישׁ אֵינוֹ יוֹדֵעַ עֲלֵיהֶן, מִסְתַּתְּרִים גַם גַנָבִים וְשׁוֹדְדִים, דַוְקָא מִפְּנֵי שֶׁכָּל כָּךְ קָשֶׁה לְמָצְאָן… וְאוּלַי אֵיזֶה גַנָב אוֹ שׁוֹדֵד כְּבָר גִלָה אוֹתִי, יֶלֶד בּוֹדֵד הַהוֹלֵךְ לְבַדוֹ בְּהָרִים, וְהוּא עוֹקֵב
------------------
“שַׁחְרֵר אוֹתָם, אַבָּא,” אָמַרְתִּי, “חֲבָל לִי עֲלֵיהֶם.”
אַבָּא לֹא עָנָה.
הוּא הִשְׁלִיךְ אֶת הַתַּרְמִיל עַל רֹאשָׁם וְנִסָה לְלָכְדָם.
לְפֶתַע שָׁמַעְתִּי אוֹתוֹ צוֹעֵק:
“הִזָהֵר עַל הָרֶגֶל שֶׁלְּךָ, בֵּן! זוּז הַצִּדָה!”
לִפְנֵי שֶׁהִסְפַּקְתִּי לִרְאוֹת וּלְהָבִין מַה קוֹרֶה, וּכְבָר זִנֵק אֵלַי אַבָּא, מָשַׁךְ אוֹתִי לְצִדּוֹ וּבָעֵט בְּחָזְקָה מִתַּחְתַּי.
נִבְהַלְתִּי מְעַט וּפָנִיתִי אֲחוֹרַנִית.

------------------
אַבָּא הוֹשִׁיב אוֹתִי עַל בִּרְכָּיו, וְאַף-עַל-פִּי שֶׁהָיְתָה סַכָּנָה גְדוֹלָה בַּדָּבָר, כִּי הַ“גְרוּטָאָה” קָפְצָה קְפִיצוֹת-פֶּתַע מְסֻכָּנוֹת, וַאֲנִי הָיִיתִי עָלוּל לְהִזָרֵק פִּתְאֹם וְלִהְיוֹת מֻשְׁלָךְ אֶל צִדֵי הַדֶּרֶךְ; אַף-עַל-פִּי-כֵן תָּפַס בִּי אַבָּא וְהִרְקִיד אוֹתִי עַל בִּרְכָּיו לְפִי קֶצֶב הַזֶּמֶר.
אֶת הַמִּלִים לֹא יָדַעְתִּי אֲבָל רָאִיתִי אֶת הַהִתְלַהֲבוּת וְהִצְטָרַפְתִּי גַם אֲנִי.

------------------
חָשַׁשְׁתִּי קְצָת מִזַעְמוֹ שֶׁל אַבָּא, אֲבָל בְּעִקָר לֹא נָעַם לִי כָּל הָעִנְיָן.
לֹא הָיָה לִי נָעִים, שֶׁאַבָּא מִתְעָרֵב בָּעִסְקֵי הַיְּלָדִים.
מֵילָא, כָּל זְמַן שֶׁהוּא מַטִיף רַק לִי מוּסָר, אוֹ מְאַיֵם עָלַי – אֵין הַדָּבָר נוֹרָא כָּל כָּךְ.
אֲבָל מַה יִהְיֶה אִם פִּתְאֹם יַחְלִיט אַבָּא לְהִתְעָרֵב בְּאֶמְצַע הַמִּרְדָף אַחֲרֵי יוֹרָם? אוֹ מַה יִהְיֶה, אִם פִּתְאֹם יַחְלִיט אַבָּא לִפְנוֹת אֶל הַמְּטַפְּלוֹת, אוֹ אֲפִלוּ לַמּוֹרָה? 
------------------
אַחַר-כָּךְ דָרַךְ אֶת הָאֶקְדָח מִתַּחַת לְכוֹבָעוֹ, כַּדִי שֶׁלֹא יִשָׁמַע הָרַעַשׁ.
וְאַחַר-כָּךְ, לְאַט לְאַט, מָתַח אֶת יָדוֹ עִם הָאֶקְדָח לְכָל אָרְכָּהּ לְפָנִים וְהֵחֵל מְכַוֵן.
הַנּוּטְרִיוֹת שׁוֹטְטוּ לָהֶן כֹּה וָכֹה בַּמַּיִם הַמַּכְסִיפִים – וְלֹא הִרְגִישׁוּ בִּכְלָל בְּאַבָּא וּבִי.
הֵן בִּכְלָל לֹא הִרְגִישׁוּ שֶׁאֲנַחְנוּ שׁוֹכְבִים עַל שְׂפַת הַמַּיִם, אוֹרְבִים לָהֶן וּמִתְכּוֹנְנִים לָצוּד אוֹתָן.

------------------
לָשֶׁבֶת וְלִרְאוֹת: אֵיךְ מוֹכְרִים וְאֵיךְ קוֹנִים; אֵיךְ פּוֹצְחִים וְאֵיךְ בּוֹצְעִים; וְאֵיךְ מְחַלְנִים חַלוֹנוֹת וּפוֹלְחִים פְּלָחִים אֲדֻמִים וְדִבְשִׁיִים; וְאֵיךְ נֶחְטָפִים בְּתַאֲוָה גְדוֹלָה אֲבַטִיחֵי קַקוּן הַמְּתוּקִים…
אֲבָל אַבָּא הִפְסִיק אוֹתִי מֵהֲזָיוֹתַי:
“דַי קִשְׁקַשְׁנוּ הַיּוֹם, בֵּן,” אָמַר אֵלַי, “עֵת לָשׁוּב הַבַּיְתָה.”

------------------
“כֵּן,” אָמַר אַבָּא, “הֵם לֹא מְפַחֲדִים.”
“גַּם לֹא מֵהַתַּנִים?”
“לֹא.”
“וְלֹא מֵהַנְּחָשִׁים, וְלֹא מֵהַגַּנָבִים וְלֹא מֵהַשּׁוֹדְדִים וְלֹא מִשׁוּם דָבָר?”
“לֹא,” חִיֵךְ אַבָּא.
“הֵם אֵינָם מְפַחֲדִים.
וְחוּץ מִזֶה הֵם יוֹדְעִים לְהִתְגַבֵּר.
וְעַכְשָׁו דַי לְךָ.
כְּבָר מְאֻחָר וְאַתָּה צָרִיךְ לִישֹׁן.”
“עוֹד שְׁאֵלָה אַחַת, אַבָּא,” הִתְחַנַנְתִּי.
“נוּ, שְׁאַל, חַבּוּבּ, אֲבָל בְּקִצוּר.”
“וְהוּא לֹא מְפַחֵד?” שָׁאַלְתִּי.
“מִי?”
“הַגַּנָב, אַבָּא, הַגַּנָב.”

------------------
“כֵּן,” אָמַר אַבָּא, “מַה יֵשׁ כָּאן לְהִתְפַּלֵא.
בַּלַּיְלָה קַר וְנוֹחַ לַעֲבֹד.
וְגַם הַסִּירוֹת טְעוּנוֹת-הָאֲבַטִיחִים יְכוֹלוֹת לְהַגִיעַ בְּמוֹעֲדָן אֶל הַשְּׁוָקִים.”
“אֲבָל בַּלַּיְלָה,” קָרָאתִי," בַּלַּיְלָה הָרֵי כָּל הַתַּנִים וְכָל הַנְּחָשִׁים וְכָל הַשּׁוֹדְדִים…"
“חֲדַל,” הִפְסִיק אוֹתִי אַבָּא, “חֲדַל לְקַשְׁקֵשׁ.
אֵלֶה הֵן שְׁטֻיוֹת.
כְּשֶׁעוֹבְדִים הֲרֵי לֹא מַרְגִישִׁים בְּשׁוּם דָבָר.”
הִשְׁתַּתַּקְתִּי וְהִרְהַרְתִּי בַּדְּבָרִים שֶׁאָמַר אַבָּא.

------------------
“אִם אֵינְךָ מֵבִין בְּטוֹב – תָּבִין בְּרַע! אִם הַדַּבּוּרִים אֵינָם מוֹעִילִים לְךָ – וַדַאי יוֹעִילוּ לְךָ הַמַּעֲשִׂים!…”
וְהוּא פָּנָה וְיָצָא, סָגַר אַחֲרָיו אֶת דֶלֶת הָרֶשֶׁת הַקַּלָה, וְאַחַר-כָּךְ נָעַל גַם אֶת דֶלֶת הָעֵץ הַכְּבֵדָה.
שָׁמַעְתִּי אֵיךְ הַמַּפְתֵּחַ סוֹבֵב וּמְנַקֵשׁ בְּתוֹךְ הַמַּנְעוּל פַּעַם וּפַעֲמַיִם.
וְאַחַר-כָּךְ הִתְרַחֲקוּ צְעָדָיו שֶׁל אַבָּא עַל הַמִּדְרָכָה, עַד שֶׁנֶאֶלְמוּ.

------------------
וַאֲנִי? שׁוֹאֲלִים אַתֶּם, מֶה הָיָה עָלַי? אֵיךְ נִשְׁאַרְתִּי אֲנִי בְּתוֹךְ הַמַּשָׂאִית, וְלֹא הִתְעוֹפַפְתִּי לִי הַחוּצָה?
אַבָּא הוּא שֶׁהִצִיל אוֹתִי.
הוּא פָּשׁוּט הִשְׂתָּרֵעַ עָלַי, הֵעִיק עָלֵי בְּכָל כָּבְדוֹ, וּלְחֵץ אוֹתִי בְּגַבּוֹ אֶל דֹפֶן הַתָּא.
וְכָךְ הִתְמִיד בְּלַחֲצוֹ עַד שֶׁלֹא נָתַן לִי לַחֲמֹק מֵאֲחוֹרֵי גַבּוֹ אֲפִלוּ לְרֶגַע.
הוּא שֶׁהָיָה לִי לְמָגֵן בַּסּוּפָה, לִמְשַׁבֵּר-רוּחַ, לְעֹגֶן אֵיתָן בַּסְּעָרָה.

------------------
בָּרְחָבָה שֶׁלִפְנֵי הַמִּשְׁטָרָה כְּבָר הָיְתָה הִתְקַהֲלוּת עֲצוּמָה שֶׁל פּוֹרְעִים, שֶׁהֵבִינוּ בָּרֶגַע הָאַחֲרוֹן שֶׁבִּלְעָם נִשְׁמַט מִפִּיהֶם…"
“סַפֵּר, אַבָּא, סַפֵּר.
מַה קָרָה בָּרְחָבָה, לִפְנֵי הַשַּׁעַר?”
“הָאֱמֶת הִיא,” אָמַר אַבָּא, “שֶׁגַם כָאן, לִפְנֵי הַשַּׁעַר, קָרָה לָנוּ נֵס.
הַפּוֹרְעִים רָאוּ וְהֵבִינוּ שֶׁהַמְּכוֹנִית, מְכוֹנִית שֶׁל יְהוּדִים הִיא.
וְהַטָּעוּת שֶׁהֻטְעוּ קֹדֶם בְּמִתְכַּוֵן – עוֹד הֶעֶלְתָה אֶת חֲמָתָם.

------------------
הֲרֵי הִיא שֶׁתַּעֲמֹס עַל גַבָּהּ, אִם יֵלֵךְ הַכֹּל כְּסִדְרוֹ, אֶת חֶמְדַת-נַפְשׁוֹ שֶׁל הַקִּבּוּץ, מַטְרַת הַנְּסִיעָה כֻּלָהּ, הַתִּקְוָה הַיְּקָרָה: שְׁתִילֵי הַבָּנָנוֹת הָרַכִּים.
כְּלוּם דָבָר קָטָן הוּא בְּעֵינֵיכֶם, שֶׁהֶחְלִיטוּ סוֹף כָּל סוֹף לְאַחַר לְבָטִים וּבֵרוּרִים וְעִנְיָנִים בְּלִי-סוֹף: לִנְטֹעַ בְּקִבּוּצֵנוּ חֶלְקַת בָּנָנוֹת רִאשׁוֹנָה? רִאשׁוֹנָה הִיא אֶצְלֵנוּ וְרִאשׁוֹנָה לְכָל הָאֵזוֹר.

------------------
פִּתְאֹם פָּשַׁט אֶת מְעִילוֹ הָאָרֹךְ וֶהֱטִילוֹ עַל הַכֻּרְסָה, וּבְמִשְׁנֵה-מֶרֶץ חָג אִתִּי בְּתוֹךְ הַחֶדֶר, מֵאֲפִיל עָלַי בִּזְקָנוֹ וְקוֹרֵא בְּקֹצֶר-נְשִׁימָה: “עַם, עַם, עַם יִשְׂרָאֵל חַי…”
חִבּוּקוֹ הֶחָזָק הִכְאִיב לִי וְהִרְגַשְׁתִּי מַחֲנָק.
רָצִיתִי לְהִשָׁמֵט מִיָדָיו, אֲבָל הוּא הֶחֱזִיקַנִי בְּכֹחַ וְלֹא שִׁחְרֵר אוֹתִי.
“עֲזֹב אוֹתִי! אֲנִי לֹא רוֹצֶה לִרְקֹד!” קָרָאתִי.
אֲבָל הַדּוֹד לֹא שָׁמַע.
הוּא כִּרְכֵּר וּפִזֵז בְּהִתְלַהֲבוּת עֲצוּמָה וְקָרָא בְּקוֹל: “חַי, חַי, חַי וְקַיָם!”

------------------
“אָפִיל,” אָמַר אַבָּא, “זֶהוּ פְּרִי הַמְּאַחֵר לְהַבְשִׁיל.
וּבְעֶצֶם, לֹא הַכֶּרֶם אָפִיל.
הָעֲנָבִים הֵם אֲפִילִים.”
“בֶּאֱמֶת,” אָמַרְתִּי, “אֶפְשָׁר בֶּאֱמֶת לְהִתְפַּלֵּא.
בְּכָל כַּרְמֵי הַסְּבִיבָה כְּבָר בּוֹצְרִים וְאֶצְלֵנוּ לֹא.”
“תִּתְפַּלֵא,” צָחַק אַבָּא, “מִי שֶׁמְאַחֵר לְהַגִיעַ לַשּׁוּק, הוּא שֶׁמַרְוִיחַ!”
הִתְפַּלֵאתִי בֶּאֱמֶת.

------------------
וְאַף-עַל-פִּי-כֵן אַתֶּם רוֹאִים מַרְאוֹת נִפְלָאִים.
דְבַר-מָה שֶׁנֶעְלָם מִכֶּם מוֹפִיעַ פִּתְאֹם לִפְנֵיכֶם.
תְּמוּנוֹת נִשְׁכָּחוֹת וְזִכְרוֹנוֹת שֶׁנִּדְחֲקוּ לְפִנוֹת רְחוֹקוֹת וּפֵשֶׁר הַחֲלוֹמוֹת פִּתְאֹם מִתְבַּהֵר לָכֶם.

------------------
אַחַר כָּךְ זָכַרְתִּי שֶׁבַּמִּשְׁעוֹל הֶחָשׁוּךְ שֶׁבּוֹ רַצְנוּ לֹא נִשְׁמַע כְּלוּם לְבַד מִנְשִׁיפוֹתֵיהֶם טְרוּפוֹת-הַקֶּצֶב שֶׁל חֲבֵרֵינוּ הָרָצִים בְּכָל כֹּחָם.
אַחַר כָּךְ הִגַעְנוּ לְאֵיזוֹ סִמְטָה וּמִישֶׁהוּ צָעַק פִּתְאֹם:
“לְכָאן, חֶבְרֶה! לְכָאן!…”
לְפֶתַע הָיוּ בָּתִּים קְטַנִים סְבִיבֵנוּ, חַלוֹנוֹת מוּאָרִים מְעַט, וּכְלָבִים הָיוּ מְנַבְּחִים בַּחֲצֵרוֹת.

------------------
“בּוֹא, בֵּן, בּוֹא וְנַעֲלֶה אֶל סֻכַּת הַשּׁוֹמְרִים.”
אַבָּא הִתְקִין לוֹ סֻכַּת-קְרָשִׁים גְבוֹהָה בָּאֶמְצַע הַמִּקְשָׁה.
בַּסֻּכָּה הִנִיחַ מִזְרָן יָשָׁן וְשֶׁבֶר שֶׁל כִּסֵא וְכִסָה אֶת גַגָהּ בְּשַׂקִים פְּרוּמִים.
“הִזָהֵר כָּאן, בֵּן, הַסֻּלָם רָעוּעַ בְּמִקְצָת,” אָמַר לִי אַבָּא וּמָשַׁךְ בְּיָדִי.
“הוֹ, אַבָּא, אֵיזוֹ סֻכָּה גְבוֹהָה!” קָרָאתִי.
אַבָּא צָחַק וְתִקֵן:
“זוֹ אֵינָהּ סֻכָּה סְתָם, זוֹהִי שׁוֹמֵרָה.”
“מָה זוֹ שׁוֹמֵרָה?” שָׁאַלְתִּי.

------------------
אֲבָל אַתֶּם אֲפִלוּ לֹא תּוֹפְסִים זֹאת!… תַּחְשְׁבוּ רֶגַע: יְהוּדִים, בַּלַּיְלָה, בִּשְׁכֶם, עִם מַשָׂאִית שֶׁל בָּנָנוֹת!… אִם נִצְטָרֵךְ לְהָגֵן עַל הַבָּנָנוֹת בְּשִׁנֵינוּ – אָז נִנְשֹׁךְ!… הָעִקָר…” אַבָּא לֹא הִסְפִּיק לְהַגִיד גַם עַכְשָׁו מַהוּ הָעִקָר.
הוּא הָיָה נִרְגָשׁ מְאֹד מִדְבָרָיו, וְלֹא יָכֹל לַחֲזֹר וּלְהִשְׂתָּרֵעַ עַל סַפְסַל הָעֵץ הַנֻּקְשֶׁה.
הוּא נִגַשׁ אֵלַי, הֱרִימַנִי מֵעַל הַסַּפְסָל, הוֹשִׁיבַנִי עַל בִּרְכָּיו, וְהֵחֵל לְדַבֵּר אֵלַי בְּשֶׁקֶט.

------------------
תָּמִיד הָיָה מֵבִיא מִן הֵעִיר מַתָּנוֹת קְטַנוֹת, עִתּוֹנִים צִבְעוֹנִיים, צַעֲצוּעִים חֲדָשִׁים וְכָל מִינֵי קִשׁוּטִים.
וּבְמוֹצָאֵי הַחַגִים הָיָה עוֹזֵב אֶת אַבָּא וְאִמָּא וּמְבַלָה אִתִּי.
כָּל פַּעַם הָיָה מַמְצִיא תַּעֲלוּל חָדָשׁ.
פַּעַם הֵבִיא אִתּוֹ רוֹבֵה-אֲוִיר, שֶׁיוֹרִים בּוֹ כַּדוּרֵי-עוֹפֶרֶת קְטַנִים.
שָׁכַב עַל הַדֶּשֶׁא, עַל גַּבּוֹ, וְיָרָה אֶל הַצִּפֳּרִים.
“קַח, קַח,” אָמַר לִי, “גַם אַתָּה יָכוֹל לִירוֹת.”
הַדּוֹד אַבְרָם יָדַע שֶׁאַבָּא אֵינוֹ מַסְכִּים שֶׁאִירֶה בְּצִפֳּרִים.

------------------
וּבְלִי שֶׁקָרָה דָבָר, כְּבָר הָיִיתִי מַסְמִיק כֻּלִי מִבּוּשָׁה, וְאִי-נְעִימוּת גְדוֹלָה הָיְתָה אוֹחֶזֶת בִּי, כְּאִלוּ רַק זֶה עַתָּה בֶּאֱמֶת פִּזֵר אַבָּא אֶת קְבוּצַת הַיְּלָדִים הַמְּכֻנָסִים כְּמוֹ בַּעֲרֵמָה אַחַת, שֶׁבְּתַחְתִּיתָהּ שׁוֹכֵב לוֹ וּמְפַרְפַּר, הַיֶּלֶד הַמֻּכֶּה יוֹרָם…

------------------
נִגַשְׁנוּ אֶל אוֹפַנֵי-הַכֶּסֶף הַבּוֹהֲקִים וְאַבְרָם אָמַר:
“שֶׁתִּשְׁמֹר עֲלֵיהֶם, יֶלֶד.
אֲנִי טִפַּלְתִּי בָּהֶם הֵיטֵב.”
“כֵּן,” אָמַרְתִּי, “אֲנִי אֶשְׁתַּדֵּל.”
“תְּנַקֶה, תְּתַקֵן,” אָמַר אַבְרָם, “וְאַל תַּזְנִיחַ.”
“כֵּן,” אָמַרְתִּי, “לֹא אַזְנִיחַ.”
“וּכְשֶׁאֶחֱזֹר,” אָמַר אַבְרָם, “אוּלַי אֶחֱזֹר בְּעוֹד כַּמָּה שָׁנִים, אָבוֹא לְכָאן לִרְאוֹת אֵיךְ שָׁמַרְתָּ עַל הָאוֹפַנַיִם שֶׁלִי.”
“אַתָּה תִּרְצֶה אוֹתָם בַּחֲזָרָה?” שָׁאַלְתִּי.
“לֹא, לֹא,” צָחַק הַדּוֹד אַבְרָם, “הֵם שֶׁלְּךָ.

------------------
“מָה?” נִבְהַלְתִּי, “אֲנַחְנוּ נוֹסְעִים לַאֲמֵרִיקָה?”
“לֹא, לֹא,” צָחַק אַבָּא, “אֲנַחְנוּ נוֹסְעִים רַק לְהָבִיא אֶת הַדּוֹד מֵהַכְּבִישׁ.”
נָסַעְנוּ בְּדַרְכֵי הֶעָפָר, בֵּין הַבִּצּוֹת וְהַפַּרְדֵסִים, חָצִינוּ אֶת גִבְעוֹת-הַכֻּרְכָּר הַחֲשׂוּפוֹת וְהִגַעְנוּ עַד הַכְּבִישׁ הָרָאשִׁי.
“הִנֵה הִגַעְנוּ אֶל הַתַּחֲנָה,” אָמַר אַבָּא, “אֲנִי רוֹאֶה שֶׁהִקְדַמְנוּ.
נִצְטָרֵךְ לְהַמְתִּין כָּאן לַדּוֹד.”
אֲנִי דַוְקָא שָׂמַחְתִּי עַל הַטִּיוּל הַזֶּה לְאַחַר יְמֵי הַגֶּשֶׁם וְהַקֹּר.

------------------
הוּא הִסְפִּיק עוֹד לִפְנֵי שֶׁהִתְקָרְבוּ הַפּוֹרְעִים אֶל הַמַּשָׂאִית, לִשְׁלֹחַ אֶת חִזְקוּ, לֶאֱסֹף אֶת חָבֵרְדֹב, אֶת אַבָּא וְאוֹתִי, וּלְשַׁלֵחַ אוֹתָנוּ בְּאֵיזֶה שְׁבִיל נִסְתָּר יָשָׁר אֶל סִמְטָאוֹת שְׁכֶם, בַּדֶּרֶךְ אֶל תַּחֲנַת-הַמִּשְׁטָרָה.
אֲנִי יָכוֹל לְתָאֵר לְעַצְמִי אֶת אַבָּא אוֹמֵר בְּשֶׁמֶץ לִגְלוּג אֶל חָבֵרְדֹב:
“וּבְכֵן, חָבֵרְדֹב, מַה דַּעְתְּךָ עַל מוֹרֵה-הַדֶּרֶךְ שֶׁלָנוּ? עַרְבִי, מִבְּנֵי הַמָּקוֹם?”

------------------
לִזְקֹף אֶת הַפַּרְצוּף יָשָׁר אֶל מוּל הָרוּחַ הַקְּרִירָה הַנּוֹהֶמֶת לָהּ נְהָמָה חֲרִישִׁית בָּאָזְנַיִם וְלָשֵׂאת אֶת הָעֵינַיִם הַרְחֵק-הַרְחֵק מִזְרָחָה, אֶל חוֹמַת הָרֵי שׁוֹמְרוֹן הַמַּכְחִילִים בָּאֹפֶק.
“נוּ, דַי לְךָ,” אָמַר אֵלַי אַבָּא.
“הַמַּטָע כְּבָר קָרוֹב וְצָרִיךְ לְהָאֵט.”
וְהוּא צֵרֵף יָדָיו לְיָדַי, וּלְאַט-לְאַט מָתַח בַּמּוֹשְׁכוֹת, עַד שֶׁהַסּוּסָה הֵאֵטָה מְרוּצָתָהּ וְנִרְגְעָה.
פָּנִינוּ אֶל מַטַע הַבָּנָנוֹת.

------------------
הַמּוֹשָׁבָה לֹא הָיְתָה כָּל כָּךְ קְרוֹבָה, כְּפִי שֶׁנִּרְאֲתָה בְּעֵינַי.
אַדְרַבָּא, כְּכָל שֶׁהוֹסַפְתִּי לָרוּץ – כֵּן נִתְרַחֲקָה מִמֶנִי.
הִנֵה עָלִיתִי עַל רֹאשׁ גִבְעָה – הַבָּתִּים מַמָשׁ לְפָנַי, הִנֵה הַחֲצֵרוֹת, הִנֵה הַכְּבִישִׁים, וְשָׁם מֵרָחוֹק, אֶפְשָׁר אֲפִלוּ לִרְאוֹת אֶת מִגְדְלֵי הַיֶּקֶב.

------------------
לֹא יָכֹלְתִּי לִשְׁכֹּחַ אֵיךְ כָּרַע לוֹ הַגַּנָב, מְכֻוָץ כֻּלוֹ, וּבְקֹשִׁי הֵעֵז לְהִשָׁעֵן עַל יְרִיעַת הָאֹהֶל.
וַהֲלֹא מִקָרוֹב רָאִיתִי שֶׁאֵינֶנוּ אֶלָא נַעַר קָטָן.
מֵאֲחוֹרַי, מִתּוֹךְ הַבַּיִת, עָלְתָה פִּתְאֹם קְרִיאָתָהּ שֶׁל הַמְּטַפֶּלֶת.
וַאֲנִי קַמְתִּי לִי בְּחֹסֶר-רָצוֹן וּלְאַט-לְאַט נִכְנַסְתִּי הַבַּיְתָה.
------------------
לְאַחַר שֶׁפָּגָה שִׂמְחַת הַיְּצִיאָה, וּלְאַחַר שֶׁהָרוּחַ צִנְנָה קְצָת אֶת הִתְלַהֲבוּת הַנּוֹסְעִים, הֵעַפְתִּי מַבָּט עַל סְבִיבוֹתַי: הָאֱמֶת נִתֶּנֶת לְהֵאָמֵר שֶׁלֹא הָיָה מִמַה לְהִתְלַהֵב.
“הַגְּרוּטָאָה”, הַמַּשָׂאִית הַיְּשָׁנָה נָסְעָה מִתּוֹךְ דִלוּגִים מְשֻׁנִּים וּקְפִיצוֹת מוּזָרוֹת וְטַלְטֵלוֹת אֵימִים הַמְּשַׁבְּרוֹת אֶת הַגּוּף.
כִּמְכוֹנִית צְבָאִית הָרְגִילָה לְקַפֵּץ לָהּ מֵעַל מַהֲמוֹרוֹת שְׂדֵה-הַקְּרָב.

------------------
וַדַאי שֶׁהָיִיתִי כָּאן! וַהֲרֵי יֶלֶד הָיִיתִי! יֶלֶד כְּבֶן שֶׁבַע אוֹ שְׁמוֹנֶה! וַהֲרֵי עִם אַבָּא הָיִיתִי כָּאן! הוֹ, אֵיזוֹ פָּרָשָׁה אַדִירָה הָיְתָה זוֹ! פָּרָשַׁת מוֹבִילֵי הַבַּנָּנוֹת.
אֵיךְ יָכֹלְתִּי לִשְׁכֹּחַ? אֵיךְ נִשְׁמַט הַדָּבָר מִזִכְרוֹנִי? וַהֲרֵי יָמִים עַל יָמִים דָשׁוּ בַּקִּבּוּץ בַּפָּרָשָׁה הַמֻּפְלָאָה הַזּוֹ וּבְכָל סְפִיחֶיהָ! הֲרֵי לָכֶם עִנְיָן! בְּאֶמְצַע הַמִּלְחָמָה יוֹשֵׁב לוֹ חַיָל עַל מִטָתוֹ וּמַעֲלֶה זִכְרוֹנוֹת מְשֻׁנִים מִימֵי יַלְדוּתוֹ.

------------------
תֹּאכְלוּ, תִּתְכַּבְּדוּ, וְאַחַר-כָּךְ תִּהְיוּ שׁוּב קוֹנִים פְּשׁוּטִים.
הַבִּיטוּ, כָּל מִשְׁפַּחְתִּי כָּאן,” נִימֶר חִיֵךְ, “וְהַהַעֲמָסָה תִּתְנַהֵל בִּמְהִירוּת.
אֲנִי מַבְטִיחַ!…”
כְּתֹם הַסְּעֻדָּה קָם נִימֶר מִמְקוֹמוֹ, כּוֹס יַיִן בְּיָדוֹ, וְקָרָא:
“לְחַיֵי הַיְּהוּדִים – קוֹנֵי הַבָּנָנוֹת!”
כָּל הַמְּסֻבִּים מָחֲאוּ לוֹ כַּף בְּהִתְלַהֲבוּת.
אַבָּא וְחָבֵרְדֹב דָחֲקוּ בְּחִזְקוּ.
“נוּ, חִזְקוּ, אֱמֹר גַם אַתָּה מַשֶׁהוּ…”
חִזְקוּ סֵרַב וְחָבֵרְדֹב הִפְצִיר בּוֹ בְּלַחַשׁ, חָזוֹר וְהַפְצֵר.

------------------
פִּתְאֹם שָׁמַט רַגְלָיו וְהֵטִיחַ אֶת הַדֶּלֶת לַאֲחוֹרָיו בְּחָזְקָה עַד שֶׁרָעֲדָה זְכוּכִית הַמַּרְאָה וְכִמְעַט שֶׁנִּסְתַּדְקָה.
וְחִזְקוּ, הוּא לְבַדוֹ מִכָּל הָאֲנָשִׁים בִּרְחוֹבָהּ הָרָאשִׁי שֶׁל שְׁכֶם, שָׁמַע אֶת נִימֶר מְלַחֵשׁ:
“עַכְשָׁו, חִזְקוּ! עַכְשָׁו טוּס! עַכְשָׁו גוֹרַל הַשְּׁלִיחוּת בְּיָדֶיךָ! מַהֵר וְטוּס, וְאַל תַּעְצֹר!…”

------------------
אֲנִי כְּבָר יָכוֹל לְתָאֵר לְעַצְמִי אֶת לַעֲגָם שֶׁל הַיְּלָדִים, וְאֵיךְ שֶׁהֵם מִתְכַּעֲסִים עַל אַבָּא שֶׁלִי, וּמַתְחִילִים לִקְרֹא לוֹ בְּכָל מִינֵי שֵׁמוֹת, וַאֲפִלוּ מְקַלְלִים אוֹתוֹ בְּלִי כַּוָנָה… וּכְבָר רָאִיתִי בְּדִמְיוֹנִי אֵיךְ הַיְּלָדִים מְחַקִים אֶת צַעֲקוֹתָיו שֶׁל אַבָּא הַנִּרְגָז, וְאֵיךְ הֵם יוֹרְדִים לְחַיַי, וּמַזְכִּירִים לִי בְּכָל הִזְדַמְנוּת: מַה שֶׁעָשָׂה פַּעַם אַבָּא שֶׁלִי, כְּשֶׁהָיָה נִרְגָז, וְלֹא שָׁלַט בְּמַעֲשָׂיו, וְלֹא יָדַע מַה שֶׁהוּא צוֹעֵק…

------------------
הוּא הָלַךְ אֶל הָאֻרְוָה, הֶעֱלָה אוֹר בַּפַּנָסִים וְרָתַם אֶת הַסּוּסָה.
אַחַר-כָּךְ הֵבִיא אֶת הָעֲגָלָה אֶל מוּל הַחֶדֶר, עָצַר אֶת הַסּוּסָה, קָפַץ וְנִכְנַס וְאָמַר:
"אֵיפֹה הַמִּזְוָדוֹת? מַה זֶה לוֹקֵחַ כָּל-כָּךְ הַרְבֵּה זְמַן? אֲנַחְנוּ נוֹסְעִים!
“אֲבָל לְאָן אַתָּה נוֹסֵעַ בְּאֶמְצַע הַלַּיְלָה?” שָׁאֲלָה אִמָּא.
“זֶה בְּסֵדֶר,” אָמַר אַבָּא.
“נִסַע אֶל בֵּית הָרַב בִּכְפַר-הָרֹאֶה.
זֶה לֹא רָחוֹק.
אֲנִי אַסְבִּיר לוֹ הַכֹּל.
הָרַב דַוְקָא יִשְׂמַח לְאָרֵחַ אֶת הַדּוֹד.”

------------------
הָלַכְתִּי אַחֲרֵי אַבָּא מֵעֲרוּגָה לַעֲרוּגָה, עֶזְרָתִי לוֹ לְתַקֵן סְכָרִים שֶׁנִּפְרְצוּ, הִתְכּוֹפַפְתִּי מִתַּחַת לַגְּפָנִים הַנְּמוּכוֹת וְנִתְקַלְתִּי בְּחוּטֵי-הַבַּרְזֶל שֶׁהִתְגוֹלְלוּ בְּכָל מָקוֹם.
“לְכָל עוֹנָה,” אָמַר לִי אַבָּא, “יָפְיָהּ שֶׁלָהּ בַּכֶּרֶם.
בָּאָבִיב, לְמָשָׁל, כָּל הָעֲרוּגָה מְלֵאָה פְּרָחִים.

------------------
הִתְכַּוַצְתִּי כֻּלִי מוּל הַחוֹר הַקָּטָן, כְּאִלוּ רוֹצֶה אֲנִי לַעֲבֹר וְלַחֲמֹק בַּעֲדוֹ הַחוּצָה.
“אַבָּא,” צָעַקְתִּי, “אֲנִי רוֹאֶה, אֲנִי רוֹאֶה!”
“שַׁה, שַׁה,” הִסָה אוֹתִי אַבָּא, “אַל תָּקִים רַעַשׁ!”
וְחָבֵרְדֹב שָׁאַל:
“אֲבָל מָה אַתָּה רוֹאֶה שָׁם?”
“אֶת הַכְּבִישׁ!” קָרָאתִי, “וְגַם אֶת הָאֲנָשִׁים שֶׁהוֹלְכִים בְּצִדוֹ.
וַאֲפִלוּ קְצָת חֲנֻיוֹת!”
“יֶלֶד, מָה?” אָמַר חָבֵרְדֹב לְאַבָּא בְּנִימָה פִילוֹסוֹפִית, “רוֹאָה חוֹר קָטָן – וְחוֹשֵׁב שֶׁרוֹאֶה אֶת הָעוֹלָם.”

------------------
לְמַעַן הָאֱמֶת, גַם אַבָּא לֹא יָדַע בְּדִיוּק בְּאֵיזוֹ מְכוֹנִית יַגִיעַ הַדּוֹד.
“אַבָּא, זֶהוּ הַדּוֹד שֶׁבָּרַח מֵהַגֶּרְמָנִים?” שָׁאַלְתִּי.
“כֵּן,” אָמַר אַבָּא, “זֶה הַדּוֹד.
כְּבָר סִפַּרְתִּי לְךָ אֵיךְ בָּרַח.”
“אֲבָל אֵיךְ הוּא הִגִיעַ לַאֲמֵרִיקָה, אַבָּא? אֶת זֶה עוֹד לֹא סִפַּרְתָּ.”
“הוּא בָּרַח מִפּוֹלִין,” אָמַר אַבָּא, “אַחַר-כָּךְ חָצָה אֶת כָּל רוּסְיָה, וְאַחַר-כָּךְ הִתְגַלְגֵל לְפָרַס.
וּמִשָׁם הִגִיעַ לַאֲמֵרִיקָה.”
“לֹא כֻּלָם הִצְלִיחוּ לִבְרֹחַ?”

------------------
וּבִכְלָל כָּל כָּךְ טָרוּד הָיָה וּמְרֻכָּז בִּמְלֶאכֶת הַנְּהִיגָה, עַד שֶׁתָּחַב אֶת פַּרְצוּפוֹ כִּמְעַט לְתוֹךְ הַהֶגֶה.
וּמִלְבַד כְּתֵפָיו לֹא נִרְאָה מִבַּחוּץ שׁוּם דָבָר.
לְעֻמָתוֹ נִימֶר פָּתַח לִרְוָחָה אֶת שִׁמְשַׁת-הַחַלּוֹן שֶׁלְצִדּוֹ, וְיָשַׁב לוֹ זָקוּף וּבְחָזֶה בּוֹלֵט וְהָיָה מְפַתֵּל אֶת קְצוֹת שְׂפָמוֹ הַמְּגֻדָל בִּתְנוּעוֹת לִטוּף אִטִיוֹת.
אַדְרַבָּא! שֶׁיִרְאוּ כָּל עוֹבְרֵי-הַדְּרָכִים שֶׁבַּמְּכוֹנִית נוֹסֵעַ לוֹ עַרְבִי אֲמִתִּי, בַּעַל שָׂפָם וּבַעַל כַּפִיֶה.

------------------
לְאַט-לְאַט דָעַךְ קוֹל הָאֲסַפְסוּף הַצָּר עָלֵינוּ מִחוּץ לֶחָצֵר.
שׁוֹטְרִים אַנְגְלִים וְעַרְבִים הָיוּ נִכְנָסִים מִדֵי כַּמָּה דַקוֹת אֶל הַחֶדֶר שֶׁבּוֹ יָשַׁבְנוּ.
הָיוּ מְצִיצִים בְּפַרְצוּפֵינוּ, פּוֹלְטִים מַשֶׁהוּ בִּלְשׁוֹנָם, שׁוֹאֲלִים מַשֶׁהוּ, וְחוֹזְרִים וְנֶעְלָמִים.
שׁוֹטֵר אַנְגְלִי אֶחָד הֵצִיץ אֵלֵינוּ לְרֶגַע וְנֶעְלַם מִיָד.
אֲבָל כַּעֲבֹר רְגָעִים מֻעָטִים שָׁב לְחַדְרֵנוּ וּבְיָדָיו הַפְתָּעָה: כּוֹסוֹת תֵּה לִפְלִיטֵי הַמָּצוֹר…
“שְׁתוּ, שְׁתוּ,” אָמַר הַשּׁוֹטֵר בִּלְשׁוֹנוֹ.

------------------
מֵרָחוֹק רָאִינוּ אֶת מִגְדְלֵי-הַמַּמְטֵרוֹת מַתִּיזִים אֶת מֵימֵיהֶם בְּמַעְגָלִים נִרְחָבִים עַל רָאשֵׁי הַבָּנָנוֹת הַנַּנָסִיוֹת.
הַטִּפּוֹת נִצְנְצוּ בְּאוֹר הַשֶּׁמֶשׁ הַשּׁוֹקַעַת וְהִבְהִיקוּ מוּל עֵינֵינוּ בַּהֲמוֹנֵי גְוָנִים.
הָאוֹר הָרַךְ שֶׁל הַשְּׁקִיעָה צָבַע הַכֹּל בִּצְבָעִים יָפִים.
הָרוּחַ פָּסְקָה, וּמִסָבִיב עָמְדָה אֵיזוֹ דִמְמַת-זָהָב מְתוּקָה, כָּזוֹ הַמִּזְדַמֶנֶת לְעִתִּים לִפְנֵי עֲרֹב הַיּוֹם.

------------------
“עֲצֹר אֶת הַסּוּסָה!” קָרָא אַבָּא.
שׁוּב מָשַׁכְתִּי בַּמּוֹשְׁכוֹת בְּכָל כֹּחִי.
הָרֶסֶן נִלְחַץ אֶל שְׂפָתֶיהָ הַמַּלְבִּינוֹת שֶׁל הַסּוּסָה וְהִכְאִיב לָהּ.
הִיא נֶעֶצְרָה מִיָד, וַאֲפִלוּ הִתְרוֹמְמָה עַל רַגְלֶיהָ הָאֲחוֹרִיוֹת, כְּשֶׁרַגְלֶיהָ הַקִּדְמִיוֹת מוּרָמוֹת בַּאֲוִיר וּשְׁלוּחוֹת לְפָנֶיהָ.
“לֹא כָּל-כָּךְ חָזָק!” קָרָא אַבָּא.
הִרְפֵּיתִי מִיָד מִן הַמּוֹשְׁכוֹת.

------------------
וְאַבָּא הָיָה מְמַהֵר לְהַבְטִיחַ, כְּדֵי לְהִפָּטֵר מִמֶנִי, וְהָיָה אוֹמֵר:
“וַדַאי, וַדַאי, בֵּן.
בַּפַּעַם הַבָּאָה, בַּפַּעַם הַבָּאָה לָבֶטַח!”

------------------
כְּשֶׁרָאָה אַבָּא אֵיךְ אֲנִי שׁוֹתֶה וּמַרְטִיב אֶת סַנְטֵרִי וְאֶת כָּל בְּגָדַי, צָחַק וְאָמַר:
“תֵּן אֶת הַגַּ’ארָה, בֵּן, וְאַרְאֶה לְךָ אֵיךְ לוֹגְמִים מִמֶנָה לְגִימוֹת שֶׁל מַמָשׁ.”
וְהוּא הִגְבִּיהַּ אֶת הַגַּ’ארָה מֵעַל לְרֹאשׁוֹ, אִזֵן אוֹתָהּ בְּיָד אַחַת, וְאֶת הַשְּׁנִיָּה הִנִיחַ עַל חֲגוֹרַת-הַכַּדוּרִים שֶׁלְמָתְנָיו.
וְאַחַר-כָּךְ זִרְזֵף לוֹ זַרְזִיפֵי מַיִם מְקֻשָׁתִים, יָשָׁר מִזַרְבּוּבִית הַכַּד אַל פִּיו.

------------------
פִּתְאֹם רָצִיתִי נוֹרָא לִהְיוֹת נַעַר קָטָן מִנַעֲרֵי הָעַרְבִים, מוֹלִיכֵי-הַשַּׁיָרוֹת.
רָצִיתִי לְהִתְנַדְנֵד עַל הַדַּבָּשׁוֹת, לְהִזָרֵק אֶל הַסִּירוֹת, לְהִתְנַשֵׂא עִם הַגַּלִּים וְלַעֲלוֹת עִם אוֹר הַבֹּקֶר בַּמֵּזַח הַחוֹרֵק שֶׁל עַזָה אוֹ רָפִיחַ.
פִּתְאֹם רָצִיתִי נוֹרָא לָשֶׁבֶת בִּמְהוּמַת הַשּׁוּק שֶׁל עָרֵי-מִצְרַיִם.

------------------
הִתְכַּעַסְתִּי עַל עַצְמִי וְעַל אַבָּא וְעַל יוֹרָם וְעַל הַדְּמָמָה הַמּוּזָרָה שֶׁבַּחֶדֶר וְהִתְחַלְתִּי לִבְעֹט בְּכָל כֹּחִי בַּדְּלָתוֹת.
בּוֹעֵט וְצוֹעֵק:
“הוֹצִיאוּ אוֹתִי מִכָּאן! הַדְּלָתוֹת נְעוּלוֹת! הוֹצִיאוּ אוֹתִי!…”
עַד מְהֵרָה הִתְעַיַפְתִּי וְחָדַלְתִּי.
דַלְתוֹת-הָעֵץ הַחֲזָקוֹת אֲפִלוּ לֹא רָעֲדוּ וְרַגְלַי הֵחֵלוּ כּוֹאֲבוֹת.
הִתְרוֹצַצְתִּי בַּחֶדֶר מִפִּנָה לְפִנָה וְלֹא מָצָאתִי לִי מָנוֹחַ.

------------------
“הוּא מְבָרֵךְ וּמִתְפַּלֵל,” לָחַשׁ לִי אַבָּא, “זֹאת שִׂמְחָה עֲצוּמָה לִיהוּדִי אָדוּק מֵאֲמֵרִיקָה לִרְאוֹת אֶת כָּל זֶה.”
אַחַר-כָּךְ הִתְחִיל הַדּוֹד לִשְׁאֹל עַל כָּל דָבָר: מַה זֶה וּמַה זֶה, מָה הַפֶּרַח הַזֶּה וּמָה הָעֵץ הַזֶּה, וּמַה שְׁמוֹ שֶׁל הַכְּפָר הַזֶּה, וְאֵיזֶה מִין מִבְנֶה הוּא מִגְדַל-הַמַּיִם הַזֶּה – הַכֹּל.
וְאַבָּא עָנָה לוֹ עַל כָּל שְׁאֵלוֹתָיו.

------------------
שְׁמוֹ הָיָה יְחִזְקִיָהוּ – וְזֹאת וַדַאי כְּבָר נִחַשְׁתֶּם לְפִי כִּנּוּיוֹ – וְשֵׁם מִשְׁפַּחְתּוֹ גַם הוּא שֵׁם יְהוּדִי מֻבְהָק הָיָה, אֶלָא פָּשׁוּט נִשְׁתַּכַּח מִמֶנִי בְּמֶשֶׁךְ הַשָּׁנִים.
וְלָמָה לְהִתְעַכֵּב כָּאן בִּגְלַל עִנְיָן קָטָן כָּזֶה, שֶׁל שֵׁם מִשְׁפָּחָה?
חִזְקוּ וְאִמְצוּ הָיָה אִישׁ מְיֻחָד.
וּבְקִבּוּצֵנוּ הָיָה לוֹ מִקְצוֹעַ כָּפוּל.
פַּעַם הָיָה נוֹטֵעַ, מְטַפֵּל בְּמַטָעִים, יוֹצֵא לְעֵת הַזְּמִירָה עִם הַמַּזְמֵרוֹת אֶל הַכְּרָמִים.

------------------
כָּל הַזְּמַן חָשַׁשְׁתִּי שֶׁמָא יִפְרְצוּ הַמַּיִם מִכָּל הַסְּכָרִים בְּבַת-אַחַת, שֶׁמָא יִתְמַלְאוּ כָּל הָעֲרוּגוֹת פִּתְאֹם, שֶׁמָא אַבָּא לֹא יַחֲזֹר, וַאֲנִי לֹא אַסְפִּיק לְהַשְׁגִיחַ עַל הַכֹּל, וְהַמַּיִם הַסּוֹרְרִים כְּאִלוּ יַרְגִישׁוּ שֶׁרַק אֲנִי הַקָּטָן כָּאן לְבַדִי מְמֻנֶה עֲלֵיהֶם – וּבִמְרוּצַת-מְשׁוּבָהּ יַבְקִיעוּ לָהֶם שְׁבִיל, יַחְמְקוּ מִן הַסְּכָרִים וְיָצִיפוּ אֶת הַדֶּרֶךְ.

------------------
יוֹם אֶחָד רָאִיתִי אֶת אַבָּא עוֹרֵךְ כָּל מִינֵי הֲכָנוֹת.
מַתְקִין אֶת מַגָפָיו, מְשַׁמֵן אֶת חֲגוֹרַת הָעוֹר הָרְחָבָה שֶׁלוֹ, מְנַעֵר אֶת תַּרְמִיל הַצַּד הַיְּרַקְרַק וּמְנַקֶה אֶת אֶקְדָחוֹ.
“לָמָה כָּל הַהֲכָנוֹת הָאֵלֶה, אַבָּא?” שָׁאַלְתִּי.
“אַתָּה לֹא רוֹאֶה?” הִתְפַּלֵא אַבָּא, “אַתָּה לֹא רוֹאֶה שֶׁאֲנִי שׁוּב מִתְכּוֹנֵן לָצֵאת לְצַיִד?”
כַּמּוּבָן שֶׁרָאִיתִי.
אֲבָל רָצִיתִי לִשְׁאֹל אֶת אַבָּא, כְּדֵי שֶׁיִזָכֵר בְּכָל הַהַבְטָחוֹת שֶׁלוֹ.

------------------
רָאִיתִי שֶׁהַדּוֹד מְבֻלְבָּל לְגַמְרֵי – וְהִתְחַלְתִּי לְפַחַד.
אֲנִי כָּאן לְבַדִי אִתּוֹ, בַּחֶדֶר הָרֵיק, אִמָּא וְאַבָּא הָלְכוּ וְאֵינָם חוֹזְרִים.
וַאֲנִי כָּאן בְּיָדָיו וְהוּא אֵינוֹ רוֹצֶה לְהָנִיחַ לִי.
מֵרֹב בֶּהָלָה הִתְחַלְתִּי לִבְכּוֹת.
"אַבָּא! צָעַקְתִּי, “אִמָּא! דַי, דַי, אֲנִי לֹא רוֹצֶה לִרְקֹד!”
הַכֹּל הִתְחִיל לְהִסְתַּחְרֵר סְבִיבִי: בְּגָדָיו הַשְּׁחוֹרִים שֶׁל הַדּוֹד, סֵפֶר הַתַּנַ"ךְ הַקָּטָן, זְקָנוֹ הֶעָבֶה.

------------------
“שָׁלוֹם, בֵּן,” קָרָא וְהֵנִיף אֵלַי בִּבְרָכָה אֶת רוֹבֵה-הַצַּיִד אֲרֹךְ-הַקָּנֶה, “שָׁלוֹם וּלְהִתְרָאוֹת!”
רָאִיתִי שֶׁאַבָּא מְמַהֵר לָשׁוּב אֶל סֻכַּת-הַשְּׁמִירָה וְלֹא רָצִיתִי לְעַכֵּב בַּעֲדוֹ.
“שָׁלוֹם, אַבָּא,” קָרָאתִי גַּם אֲנִי וְנִפְנַפְתִּי אֵלָיו בַּאֲגֻדַת-הַחֲצָבִים הָרַכִּים, “לְהִתְרָאוֹת!”

------------------
“מָה, אַבָּא, דַוְקָא בַּיָּמִים הַחַמִים?”
"כֵּן, אָמַר אַבָּא, “הַיָּמִים שֶׁל שִׁלְהֵי הַקַּיִץ הֵם חַמִים בֶּאֱמֶת.
הֵם חַמִים יוֹתֵר מִימֵי הַקַּיִץ עַצְמָם.”
“אֲבָל, אַבָּא,” שָׁאַלְתִּי, “אֵיךְ הוֹבִילוּ אֶת הָאֲבַטִיחִים?”
“עַל גְמַלִים,” אָמַר אַבָּא, עַל דַבְּשׁוֹת הַגְּמַלִים.
אֶת כַּדוּרֵי-הַדְּבַשׁ שֶׁל קַקוּן הוֹלִיכוּ בַּלַּיְלָה אֶל הַחוֹף בְּשַׁיָרוֹת גְמַלִים."
“בַּלַּיְלָה,” שָׁאַלְתִּי, “לָמָה דַוְקָא בַּלַּיְלָה?”
“כָּכָה,” אָמַר אַבָּא, “דַוְקָא בְּלֵילוֹת יָרֵחַ בְּהִירִים.

------------------
הַשֵּׁם הַזֶּה בֵּית-דָגָ’ן נִתְקַע בְּמוֹחִי וְלֹא נָתַן לִי מָנוֹחַ.
הֲרֵי קוֹרֶה לָכֶם הַדָּבָר שֶׁמַשֶׁהוּ מְנַקֵר וּמְנַקֵר בְּתוֹכְכֶם וְאַתֶּם בְּטוּחִים לַחֲלוּטִין שֶׁאֶת הַשֵּׁם הַזֶּה כְּבָר שְׁמַעְתֶּם פַּעַם.
אֶת הַפַּרְצוּף הַזֶּה כְּבָר רְאִיתֶם פַּעַם.
וּבְכָל זֹאת, חֵרֶף הִשְׁתַּדְּלוּתְכֶם, אֵינְכֶם יְכוֹלִים לְהִזָכֵר בְּשׁוּם אֹפֶן מִנַיִן הַדְּבָרִים יְדוּעִים לָכֶם כָּל כָּךְ.

------------------
“כָּכָה נוֹסְעִים לִרְאוֹת אֶת אֶרֶץ יִשְׂרָאֵל? כָּכָה הַיֶּלֶד יִזְכֹּר מַשֶׁהוּ? בִּשְׁבִיל זֶה צָרִיךְ הָיִיתָ לְטַלְטֵל אוֹתוֹ אִתְּךָ? לְסַכֵּן אוֹתוֹ? הֲרֵי זֶה מַמָּשׁ מַעֲשֵׂה שִׁגָעוֹן…”
אֲבָל אַבָּא לֹא הָיָה מְוַתֵּר לָהּ, אֲנִי בָּטוּחַ בָּזֶה גַם הַיּוֹם, וְהָיָה מֵשִׁיב לָהּ בְּהִתְלַהֲבוּת:
“אִם צָרִיךְ לִנְסֹעַ בִּ’גְרוּטָאָה' – אָז נִסַע! וְאִם צָרִיךְ לְהִתְכַּסוֹת בְּשַׂקִים – נִתְכַּסֶה! וְאִם צָרִיךְ לִנְסֹעַ בְּאֶרֶץ יִשְׂרָאֵל מִבְּלִי לִרְאוֹת אוֹתָהּ – לֹא נִרְאֶה! הָעִקָר…”

------------------
נִימֶר וְחִזְקוּ עָלוּ אֶל הַמַּשָׂאִית לְמַעְלָה, כָּרְכוּ אֶת קְבוּצוֹת הַשְּׁתִילִים בְּשַׂקִים, הִרְטִיבוּ אוֹתָן וְהִנִיחוּ אוֹתָן בַּעֲרֵמוֹת מְסֻדָרוֹת זוֹ עַל גַבֵּי זוֹ.
אַבָּא וְחָבֵרְדֹב עָמְדוּ מִתַּחַת לַמַּשָׂאִית וְהִגִישׁוּ אֶת הַחֲבִילוֹת לְמַעְלָה.
וּמִשְׁפַּחְתּוֹ שֶׁל נִימֶר וְכָל מְקֹרָבָיו סָחֲבוּ וְעָמְסוּ אֶת הַשְּׁתִילִים מִן הַמִּשְׁתָּלָה אֶל הַמַּשָׂאִית, וְרַק אֲנַחְנוּ, הַיְּלָדִים, הִתְרוֹצַצְנוּ מִסָבִיב.
טִפַּסְנוּ עַל הַמַּשָׂאִית וְהֶחֱלַקְנוּ מִמֶנָה.

------------------
מָעַדְתִּי מִמְקוֹמִי, נִכְשַׁלְתִּי בְּרַגְלֵי, הִסְתַּבַּכְתִּי בְּכַנְפוֹת לְבוּשׁוֹ שֶׁל הַדּוֹד וְנָפַלְתִּי אַרְצָה.
וְהַדּוֹד עֲדַיִן חָג מֵעָלַי – בְּעֵינָיו הַמִּתְנוֹצְצוֹת, בְּזֵעַת-פָּנָיו הַמַּבְרִיקָה, בְּגַבּוֹתָיו הָעֲבֻתּוֹת וּבְשִׁירָתוֹ הָרָמָה:
“עַם, עַם, עַם יִשְׂרָאֵל חַי, חַי וְקַיָם…”
הִרְגַשְׁתִּי שֶׁאֵינֶנִי יָכוֹל עוֹד לִנְשֹׁם.
הַבְּכִי הִפְרִיעַ לִי, וְחָשַׁבְתִּי שֶׁאֲנִי נֶחֱנָק.

------------------
כְּשֶׁיָּצָאתִי מִבֵּית-הַחוֹלִים צוֹלֵעַ עַל בִּרְכִּי, רָאִיתִי לְפָנַי אֶת הָרְחָבָה הָעֲנָקִית וְהָרֵיקָה שֶׁלִפְנֵי מִשְׁטֶרֶת שְׁכֶם.
הֵעַפְתִּי מַבָּט עַל בִּנְיָן הַמִּשְׁטָרָה הַקּוֹדֵר, וְעַל בֵּית-הָאֲסוּרִים שֶׁלְיָדוֹ, וּמַשֶׁהוּ הֵחֵל לִנְבֹּט בְּזִכְרוֹנִי.
לַמָחֳרָת הוּטַל עָלַי, עִם חֲבֵרַי לַגִ’יפּ, לְסַיֵר בְּדַרְכֵי-הֶעָפָר שֶׁמִּמִזְרָח לְשְׁכֶם.
לְהָצִיץ בְּמַחֲנוֹת-הַפְּלִיטִים, לִסְרֹק אֶת הַכְּפָרִים, וּלְהָבִיא אֶת בְּשׂוֹרַת הַכִּבּוּשׁ הַיִּשְׂרְאֵלִי לְכָל פִּנָה נִדָחָה.

------------------
וְאַבָּא הֲרֵי הִזְהִירַנִי בִּמְפֹרָשׁ: שֶׁלֹא אָעֵז לְהָצִיף אֶת הַדֶּרֶךְ! בִּמְרוּצָתִי לֹא הִשְׁגַחְתִּי בַּדֶּרֶךְ, פָּצַעְתִּי אֶת רַגְלַי בָּרְגָבִים הַקָּשִׁים, וּמִבַּעַד לְמַעֲטֵה הַבֹּץ שֶׁדָבֵק לְרַגְלֵי הִרְגַשְׁתִּי אֵיךְ נִנְעָצִים בִּי קוֹצִים קָשִׁים וּמַכְאִיבִים.
אַךְ כָּל מַאֲמַצַי לֹא הוֹעִילוּ, וְכָל רִיצָתִי הָיְתָה לַשָּׁוְא.
פָּשׁוּט לֹא יָכֹלְתִּי לְהַשְׁגִיחַ עַל בְּרָזִים רַבִּים כָּל-כָּךְ.

------------------
וְאַף עַל פִּי שֶׁעָבְרוּ בּוֹ מִדֵי פַּעַם פַלָחִים אוֹ נוֹסְעִים עִירוֹנִיִים, לֹא הָיָה טַעַם לַחֲשֹׁשׁ וּלְהִסְתַּתֵּר.
חָבֵרְדֹב וְאַבָּא יָשְׁבוּ לָהֶם גָבוֹהַּ מֵעַל לַדֹּפֶן חִוְרִים וְנִרְגָשִׁים מִלֵיל-הַבַּלָהוֹת שֶׁעָבַר עָלֵינוּ בְּמִשְׁטֶרֶת שְׁכֶם.
“אָז מָה, חָבֵרְדֹב,” שָׁאַל אַבָּא, “אֶפְשָׁר שׁוּב לָשִׁיר?”
וּשְׁנֵיהֶם פָּצְחוּ שׁוּב בְּשִׁירֵי מוֹלֶדֶת לוֹהֲטִים שֶׁהָרוּחַ נָשְׂאָה אֶת מַנְגִינוֹתֵיהֶם הַרְחֵק אֶל בֵּין הַזֵּיתִים.

------------------
הַשַּׂקִים הָיוּ לַחִים, הַבֹּץ דָבֵק לְכָל מָקוֹם וַאֲנִי הִתְקַשֵׁיתִי לִמְצֹא לִי פִּנָה שֶׁתִּהְיֶה גַם נְקִיָה וְגַם יְבֵשָׁה.
“שְׁמַע,” אָמַר חָבֵרְדֹב אֶל אַבָּא, “כְּשֶׁאֲסַפֵּר אֶת סִפּוּר הַמַּסָע לַחֲבֵרֵינוּ הַנּוֹטְעִים מִן הַמְּשָׁקִים הַשְּׁכֵנִים, אִישׁ לֹא יִרְצֶה לְהַאֲמִין לִי.
בֶּאֱמֶת, מַסָע מְטֹרָף…”
“חַכֵּה, חַכֵּה,” חִיֵךְ לוֹ אַבָּא לְעַצְמוֹ, “הַמַּסָע עוֹד לֹא נִגְמַר.
עוֹד לֹא חָזַרְנוּ הַבַּיְתָה.”

------------------
הַהִתְקַהֲלוּת הַזּוֹ מְבַשֶׂרֶת רָעוֹת.
טוֹב הָיָה אִלוּ יָכֹלְנוּ לִבְחֹר לָנוּ דֶרֶךְ צְדָדִית.
אֲבָל הַדְּרָכִים הַצְּדָדִיוֹת חֲסוּמוֹת גַם הֵן.
שְׁמַע חִזְקוּ, אֲנַחְנוּ נַעֲשֶׂה כָּךְ: כְּשֶׁנַגִיעַ אֶל הַמַּחְסוֹם אַתָּה תָּאֵט, אֲנִי אֶעֱמֹד עַל הַמַּדְרֵגָה כְּאִלוּ אֲנִי מְחַפֵּשׂ דְבַר-מָה.
וְאָז אֶקְפֹּץ לְמַטָּה כְּאִלוּ רַק לְרֶגַע, כְּאִלוּ רַק לְדַבֵּר עִם הָאֲנָשִׁים.

------------------
“אֲנִי יוֹדֵעַ,” אָמַרְתִּי, “אֲנִי רַק סְתָם אוֹמֵר.”
“אֲנִי דַוְקָא מִצְטַעֵר,” אָמַר אַבָּא, “הָיִיתִי רוֹצֶה שֶׁיִהְיוּ כָּאן אַיָלוֹת.
הָיִינוּ יְכוֹלִים לָצֵאת לְצַיִד מְשַׁגֵעַ.”
“אֵין דָבָר, אַבָּא,” אָמַרְתִּי, “אוּלַי גַם יִהְיוּ פֹּה פַּעַם אַיָלוֹת.”
“לֹא,” אָמַר אַבָּא, “אֵין סִכּוּיִים.
הָאַיָלוֹת צְרִיכוֹת שְׁטָחִים פְּתוּחִים, שְׁטָחִים גְדוֹלִים.
וְאֶצְלֵנוּ הַכֹּל צַר כָּל-כָּךְ וְלָחוּץ.”
“אָז אוּלַי,” אָמַרְתִּי, “אָז אוּלַי נִסַע אֶל הַמְּקוֹמוֹת הָהֵם שֶׁהָאַיָלוֹת נִמְצָאוֹת שָׁם?”

------------------
כַּמָּה יָמִים לִפְנֵי שֶׁנָּסַע לַאֲמֵרִיקָה, בָּא לְבֵיתֵנוּ דוֹדִי אַבְרָם.
נִכְנַס בַּדֶּלֶת וְאָמַר:
“שָׁלוֹם.
אֲנִי נוֹסֵעַ.
וְיֵשׁ לִי מַתָּנָה בִּשְׁבִיל הַיֶּלֶד.”
הַדּוֹד אַבְרָם, אָחִיהָ שֶׁל אִמָּא, אָהוּב עָלַי מְאֹד.
וְאִמָּא תָּמִיד אוֹמֶרֶת לִי:
“אַתָּה יוֹדֵעַ, שׁוּב מָצָאתָ חֵן בְּעֵינֵי הַדּוֹד אַבְרָם.”
וְלִפְעָמִים הִיא מוֹסִיפָה, כְּמִתּוֹךְ הִרְהוּר:
“הַדּוֹד אַבְרָם אוֹהֵב אוֹתְךָ מַמָשׁ.
הוּא פָּשׁוּט מִתְגַעְגֵעַ אֵלֶיךָ…”
הַדּוֹד אַבְרָם הוּא בָּחוּר מוּזָר.

------------------
יוֹם אֶחָד אַחֲרֵי-הַצָּהֳרַיִם, כְּשֶׁבָּאתִי לַחֶדֶר, קִבְּלַנִי אַבָּא בְּפָנִים זוֹעֲפוֹת.
“מַה שָׁמַעְתִּי?” אָמַר אַבָּא, “שׁוּב הִשְׁתַּתַּפְתָּ בִּקְטָטָה הֲמוֹנִית?”
אֲנִי לֹא הֵשַׁבְתִּי.
כָּל הָעִנְיָן לֹא נָעַם לִי.
וְעוֹד יוֹתֵר הִרְגִיז אוֹתִי, שֶׁאַבָּא מֵעֵז וּמִתְעָרֵב בְּעִנְיָן שֶׁהוּא מֵעִנְיְנֵי הַיְּלָדִים.
“זֶה נָכוֹן?” שָׁאַל אַבָּא, “שׁוּב הִתְקוֹטַטְתֶּם? שׁוּב הִרְבַּצְתֶּם לְיוֹרָם?”
“מַגִיעַ לוֹ,” אָמַרְתִּי, “מַגִיעַ לוֹ! תָּמִיד הוּא מִתְגָרֶה וְאַחַר-כָּךְ בּוֹרֵחַ.”

------------------
אַבָּא צָחַק וְאָמַר:
“וְעַד אָז נָצוּד מַה שֶׁמָצוּי מִתַּחַת לְרַגְלֵינוּ! בּוֹא, נֵצֵא לִבְרֵכוֹת הַדָּגִים.
נָצוּד הַיּוֹם נוּטְרִיוֹת.”
“יֹפִי, נוּטְרִיוֹת!” קָרָאתִי בְּשִׂמְחָה, “אֲרֻכּוֹת הַשָּׂפָם הַלָּלוּ! כְּתֻמוֹת הַשִּׁנַיִם הַלָּלוּ! הַחַרְחֲרָנִיוֹת הַלָּלוּ! הַמְּנַחְרְרוֹת הַלָּלוּ!”
“מָה אַתָּה מִשְׁתּוֹלֵל?” שָׁאַל אַבָּא.
אֲנִי קַמְתִּי מִמְקוֹמִי וְהִתְחַלְתִּי לְכַרְכֵּר לִפְנֵי אַבָּא:
“אַתָּה רוֹצֶה שֶׁאֶרְקֹד לְךָ אֶת רִקוּד הַנּוּטְרִיוֹת, אַבָּא?”

------------------
הָרֹעַ וְהַזָּדוֹן שֶׁזָרְמוּ אֵלַי מִסָבִיב; הֵעָלְמוּתוֹ שֶׁל אַבָּא, הַמְּעָרָה הַנֶּעֱלֶמֶת שֶׁלֹּא חָשְׁבָה גַם לְהִתְגַלוֹת; וּמֵעַל לַכֹּל – הַפַּחַד מִפְּנֵי הָרוֹעֶה הָעַרְבִי וּכְאֵבִי מִפְּגִיעוֹת הָאֲבָנִים – כָּל אֵלֶה חָבְרוּ יַחַד, טִפְּסוּ אֶל גְרוֹנִי וְיָצְאוּ כִּיבָבָה אֲרֻכָּה וְחַדָה…
“אַבָּא!” קָרָאתִי מִתּוֹךְ הַבֶּכִי, “אַבָּא, אֵיפֹה אַתָּה?”
מִבְּלִי לַחְשֹׁב הִתְחַלְתִּי לָרוּץ לְכִווּן בָּתֵּי הַמּוֹשָׁבָה אֲדֻמֵי-הַגַּגּוֹת.
וְכָכָה רַצְתִּי וּבָכִיתִי, רַצְתִּי וְיִבַּבְתִּי:

------------------
הַכֹּל הִתְחִיל בַּנְּעִימִים, בְּלִי שׁוּם כַּוָנוֹת רָעוֹת; אֲבָל פִּתְאֹם, מִבְּלִי לָדַעַת לָמָה, הִתְגוֹלְלוּ כֻּלָם עַל יוֹרָם, וְהֵחֵלוּ שׁוּב לְרָדְפוֹ.
הוּא נִמְלַט אֶל הֶחָצֵר, הִסְתַּתֵּר בֵּין הַלּוּלִים, מִתַּחַת לָרְפָתוֹת וּמֵאֲחוֹרֵי הַגְּרוּטָאוֹת הַיְּשָׁנוֹת שֶׁלְיַד הַחֻרְשָׁה.
בְּכָל פַּעַם שֶׁהָיָה מִתְגַלֶה מְקוֹם מַחֲבוֹאוֹ הֶחָדָשׁ – הָיְתָה עֲלִיצוּת אוֹחֶזֶת בַּיְּלָדִים.

------------------
וְתוֹךְ כַּמָּה דַקוֹת כְּבָר עָמַד בְּצִלוֹ שֶׁל עֵץ הַתּוּת הֶעָנֵף שֻׁלְחָן סְעֻדָה גָדוֹל.
בִּמְהֵרָה גַם הוֹפִיעוּ עָלָיו כְּלֵי-שֻׁלְחָן, מַפִּיוֹת, כַּדֵי-מַיִם, פִּיתוֹת וְצַלָחוֹת מְלֵאוֹת כָּל טוּב.
“אֲבָל נִימֶר,” קָרְאוּ אֵלָיו חֲבֵרֵינוּ, “מַה זֶה אִתְּךָ? מַה זֶה פִּתְאֹם אַתָּה עוֹרֵךְ לָנוּ אֲרֻחָה?”
“אוֹרְחֵי אַתֶּם וְאֶצְלִי תִּסְעֲדוּ,” הֵשִׁיב לָהֶם נִימֶר.
“אֲבָל נִימֶר,” הִתְעָרֵב חָבֵרְדֹב וּכְבָר הֵחֵל לְנַהֵל אֶת הָעִנְיָנִים, כַּאֲשֶׁר אָהַב.

------------------
הַגּוּרִים הִצְטוֹפְפוּ זֶה אֶל זֶה וּפָעֲרוּ כְּנֶגְדֵנוּ אֶת לֹעוֹתֵיהֶם.
בִּמְהוּמַת הַיְּרִיוֹת אִבְּדוּ אֶת הַהוֹרִים וְשָׂחוּ אֶל הַגָּדָה, וְעַכְשָׁו עָמְדוּ נְבוֹכִים וְנִפְחָדִים וְלֹא יָדְעוּ כֵּיצַד עֲלֵיהֶם לִנְהֹג.
“חֲסֹם אֶת דַרְכָּם!” קָרָא אֵלַי אַבָּא, וְהוּא עַצְמוֹ הִקִיף אוֹתָם וּבָא אֲלֵיהֶם מֵאָחוֹר.
הַגּוּרִים הִתְכַּדְרוּ מַמָשׁ לְכַדוּר אֶחָד, סוֹמֵר וּמְאַיֵם.
אַבָּא נִסָה לִתְפֹּס בָּהֶם, אַךְ הֵם נִרְתְּעוּ בְּדִלּוּגִים מְהִירִים.

------------------
“הַכֹּל בְּסֵדֶר?”
“הַכֹּל בֶּאֱמֶת בְּסֵדֶר?”
“הֲכִינוֹתֶם? זְכַרְתֶּם? הִשַּׂגְתֶּם הַכֹּל?”
“וְהָעִקָר: לֹא שְׁכַחְתֶּם כְּלוּם?”
הֲרֵי לָכֶם מְכוֹנִית פְּשׁוּטָה שֶׁבַּפְּשׁוּטוֹת, וְגַם אֵינָהּ מְשֻׁבַּחַת.
אַדְרַבָּא, גְרוּעָה שֶׁבַּגְרוּעוֹת, שֶׁבְּכָל הַיָּמִים בְּקֹשִׁי מַטְרִיחִים עָלֶיהָ אֶת הָעַיִן, לִזְרֹק בָּהּ מַבָּט, וּפִתְאֹם: הִיא כְּאִלוּ מִשְׁתַּנָה.
כְּאִלוּ הוֹפֶכֶת לְכַלַת-הַשִּׂמְחָה.
הֲרֵי הִיא שֶׁתּוֹבִיל אֶת הַנּוֹסְעִים.

------------------
אַבָּא יָדַע שֶׁהַיְּלָדִים מִתְעַלְלִים בּוֹ, מִפְּנֵי שֶׁהֵם יוֹדְעִים שֶׁאָבִיו חַלָשׁ וְלֹא יוּכַל לְהַכּוֹתָם.
הוּא גַּם יָדַע שֶׁיוֹרָם יוֹדֵעַ שֶׁאָבִיו חַלָשׁ, אֲבָל אֵינוֹ מוֹדֶה בָּזֶה.
אַדְרַבָּא, הוּא נַעֲשָׂה יוֹתֵר מִתְגָרֶה מֵאָז שָׁב אָבִיו מִבֵּית-הַחוֹלִים.
“יוֹרָם אָשֵׁם בַּכֹּל,” אָמַרְתִּי, “הוּא מַתְחִיל עִם כֻּלָם.”
“אוּלַי,” אָמַר אַבָּא, “אֲבָל לְךָ הִסְבַּרְתִּי כְּבָר.
וְאַתָּה יוֹדֵעַ שֶׁזֶה לֹא נָאֶה.
אֲבָל אֵינְךָ חָדֵל וְכָל פַּעַם אַתָּה נִגְרָר אַחֲרֵי הַיְּלָדִים.”

------------------
כְּשֶׁחָזַרְנוּ לַחֶדֶר הִבִּיטָה בִּי אִמָּא, רָאֲתָה אֶת בְּגָדַי הַקְּרוּעִים, אֶת הַחַבּוּרוֹת שֶׁעַל בִּרְכַּי, אֶת יָדַי מְקֻלְפוֹת-הָעוֹר.
הִיא הִבִּיטָה בְּשֶׁקֶט וְלֹא אָמְרָה מִלָּה.
וְהַדּוֹד אַבְרָם שָׁאַל:
“הַיֶּלֶד לֹא יִשָׁאֵר כָּאן אִתָּנוּ, לִמְסִבַּת הַפְּרֵדָה?”
“לֹא,” אָמְרָה אִמָּא, “הוּא לֹא יִשָׁאֵר.
הוּא יֵלֵךְ לִישֹׁן.”
“אִם כָּכָה,” אָמַר הַדּוֹד אַבְרָם, “אִם כָּכָה, אֲנִי רוֹצֶה לְהִפָּרֵד מִמֶנוּ עַכְשָׁו.”
וְהוּא מָשַׁךְ בְּיָדִי וְיָצָאנוּ הַחוּצָה, אֶל הַחֲשֵׁכָה.

------------------
וְלִי עוֹד מְחַכָּה מְסִבַּת-הַפְּרֵדָה.”
וְהוּא נִכְנַס בַּדֶּלֶת וּמִסָבִיב נִשְׁאֲרָה לַעֲמֹד רַק הַחֲשֵׁכָה.
------------------
הָלַכְתִּי אַחֲרֶיהָ, חָבוּק בִּזְרוֹעוֹתֶיהָ, וּמֵאֲחוֹרַי שָׁמַעְתִּי אֶת אַבָּא קוֹרֵא אֵלַי:
“לֵךְ, לֵךְ עַכְשָׁו עִם אִמָּא.
בֶּאֱמֶת כְּדַאי שֶׁתָּנוּחַ קְצָת.
אַךְ אַל תִּשְׁכַּח: עוֹד מְעַט, תֵּכֶף לְאַחַר אֲרֻחַת-הַבֹּקֶר, אֲנַחְנוּ יוֹצְאִים אֶל הַנְּטִיעָה!…”
------------------
“לָמָה, אַבָּא, לָמָה אִי-אֶפְשָׁר?” שָׁאַלְתִּי.
“כָּכָה,” עָנָה אַבָּא, “אִי-אֶפְשָׁר וְזֶהוּ.”
כָּל תְּחִנוֹתַי לֹא הוֹעִילוּ, וְאֶת כָּל בַּקָשׁוֹתַי דָחָה אַבָּא.
וּפִתְאֹם, בֹּקֶר אֶחָד בְּשִׁלְהֵי קַיִץ, קָרָא לִי אַבָּא וְאָמַר:
“רוֹצֶה לָצֵאת אֶל הַמִּקְשָׁאָה? אֶל סֻכַּת הַשְּׁמִירָה?”
“הוֹ, בְּוַדַאי, אַבָּא, בְּוַדַאי.
מְאֹד רוֹצֶה!”
וְכָךְ הָלַכְתִּי עִם אַבָּא אֶל מִקְשַׁת-הָאֲבַטִיחִים הָרְחוֹקָה.
כְּשֶׁהִגַעְנוּ אַל הַמִּקְשָׁה, אָמַר לִי אַבָּא:

------------------
צִפָּרְנֵי-חָתוּל כְּתֻמִים הַמַּקְדִימִים לִפְרֹחַ, נֵץ-הֶחָלָב הַמַּלְבִּין בִּגְבִיעָיו וַאֲפִלוּ סֵיפַן-הַתְּבוּאָה הַמִּתְחַבֵּא בֵּין הָעֲרוּגוֹת, בְּמָקוֹם שֶׁלַהֲבֵי הַמַּחֲרֵשָׁה לֹא יַשִׂיגוּהוּ.”
אַבָּא נָעַל אֶת הַמַּגָפַיִם הַגְּדוֹלִים שֶׁהוֹרִיד מִן הָעֲגָלָה.
גַם אֲנִי נִסִיתִי, אֲבָל לֹא יָכֹלְתִּי לָלֶכֶת בָּהֶם.
רַגְלַי הָיוּ כָּל-כָּךְ קְטַנוֹת בְּתוֹכָם עַד שֶׁמִּיָד נִכְשַׁלְתִּי וְנָפַלְתִּי אֶל תּוֹךְ הַבֹּץ.
“לֵךְ יָחֵף,” צָחַק אַבָּא, “אֵין דָבָר, תִּתְרוֹצֵץ יָחֵף, לֹא נוֹרָא.

------------------
הַסּוּסָה נֶעֶצְרָה פִּתְאֹם, נָטְתָה עַל צִדָהּ, וְכִמְעַט שֶׁנִּזְרַקְנוּ עִם הָעֲגָלָה לְתוֹךְ הַוָּאדִי.
אַבָּא חָטַף אֶת הַמּוֹשְׁכוֹת מִיָדַי, וְהַסּוּסָהּ הִרְגִישָׁה מִיָד מִי הוּא הַנּוֹהֵג בָּהּ.
הִיא הִתְיַשְׁרָה מַעַצְמָה, וַאֲפִלוּ הִפְנְתָה אֲחוֹרַנִּית אֶת רֹאשָׁהּ, כְּאִלוּ לִרְאוֹת, אִם גָרְמָה לָנוּ לְהִבָּהֵל.
“אֲנִי נוֹרָא מִצְטָעֵר, אַבָּא,” אָמַרְתִּי, “לֹא הָיִיתִי צָרִיךְ לִמְשֹׁךְ בְּכָל הַכֹּחַ.”
“אֵין דָבָר,” אָמַר אַבָּא, “עַכְשָׁו הִיא כְּבָר בְּסֵדֶר.

------------------
הֵם לֹא יָדְעוּ כַּמָּה הֵעִיקָה עָלֵי הַנְּסִיעָה בְּתוֹךְ שְׁכֶם, וְכַמָה חָשַׁשְׁתִּי בְּתוֹכִי מִן הַדֶּרֶךְ חֲזָרָה.
רַק יֶלֶד הָיִיתִי אֲבָל אֶת דַּאֲגַת הַמְּבֻגָרִים כְּבָר קָלַטְתִּי בִּמְלוֹאָהּ.
הַנָּשִׁים, בְּנוֹת מִשְׁפַּחְתּוֹ שֶׁל נִימֶר, שֶׁשִׁתְּפוּ עַצְמָן גַם הֵן בַּעֲבוֹדַת הַטְּעִינָה, הִשְׁקִיפוּ עָלֵינוּ, הַמִּתְפַּרְחֲחִים, וְחִיְכוּ לָהֶן חִיוּךְ צָנוּעַ.

------------------
וְהַדּוֹד אַבְרָם לָקַח מִמֶנִי בְּשֶׁקֶט אֶת הָרוֹבֶה, וְגַם עָזַר לִי לָקוּם מִן הַדֶּשֶׁא, וְלֹא עָזַב אֶת יָדִי, גַּם אַחֲרֵי שֶׁהִתְחַלְנוּ לָלֶכֶת.
“שְׁמַע, יֶלֶד,” אָמַר לִי.
“בֶּאֱמֶת שֶׁאֲנִי מֵבִין.
זוֹ הַרְגָשָׁה מְחֻרְבֶּנֶת, אֲנִי יוֹדֵעַ.
אֲבָל זֶה בֶּאֱמֶת כְּלוּם.
הֲרֵי זוֹ רַק צִפּוֹר.
וּמַזָלְךָ שֶׁאַתָּה עוֹד יֶלֶד.
אֶצְלֵנוּ, הַגְּדוֹלִים, הָרוֹבִים יוֹתֵר מְסֻכָּנִים.
וְגַם הַרְגָשָׁה רָעָה הַרְבֵּה יוֹתֵר.”

------------------
וּבְכֵן מִי אֲנִי שֶׁאוּכַל לְהַגִיד לְחִזְקִי אוֹ לְחָבֵרְדֹב אוֹ לְנִימֶר אוֹ לְכָל אֶחָד אַחֵר – לְאַבָּא שֶׁלִּי תִּקְרְאוּ רַק אַבָּא!… וַהֲרֵי הָיָה רַק אַבָּא שֶׁלִי!… וּבִשְׁבִילָם הָיָה פָּשׁוּט חָבֵר…
אָמַרְתִּי נִימֶר, וּכְבָר הִזְכַּרְתִּי אוֹתוֹ גַם בַּפֶּרֶק הַקּוֹדֶם.
אֲבָל כְּדַאי שֶׁנַעֲרֹךְ הַכָּרָה יוֹתֵר יְסוֹדִית.
נִימֶר הָיָה רָאוּי לְכָךְ.

------------------
הַפְּגָעִים לֹא הָיוּ נוֹרָאִים.
“הִיא תִּחְיֶה,” אָמַר חִזְקוּ.
“אַתֶּם יְכוֹלִים לִסְמֹךְ עָלֶיהָ.
סוּסָה חֲזָקָה הִיא זוֹ וְגַם אַמִיצָה מְאֹד…” הוּא הִקְפִּיד וּבָדַק בִּקְרָבֶיהָ.
מַה מַצַב הַמַּיִם בַּמָּנוֹעַ, מַה מַצַב הַשֶּׁמֶן וּמָה עִם מְכַל הַדֶּלֶק.
הַכֹּל הָיָה כַּשּׁוּרָה.
אִם לֹא יִשְׁתּוֹלְלוּ הַפּוֹרְעִים שֶׁבַּחוּץ יוֹתֵר מִדַי, וְאִם לֹא יַעֲלוּ בְּדַעְתָּם לִשְׁלֹחַ פְּנִימָה אֲבוּקוֹת בּוֹעֲרוֹת, חַס וְחָלִילָה, הֲרֵי שֶׁתַּעֲבֹר הַ“גְרוּטָאָה” אֶת הַלַּיְלָה בְּשָׁלוֹם.

------------------
הַדְּמָעוֹת נָשְׁרוּ יָשָׁר אֶל תּוֹךְ הַמַּיִם וְשָׁטְפוּ אִתָּם יַחַד בִּמְהִירוּת, דֶרֶךְ כָּל הַסְּכָרִים, אֶל הַסֻּכָּה, וְאֵינֶנִי יוֹדֵעַ עוֹד לְאָן…
עַד שֶׁזֶרֶם הַמַּיִם חָדַל פִּתְאֹם, וַאֲנִי הֵבַנְתִּי שֶׁמִּישֶׁהוּ סָגַר אֶת הַבְּרָזִים.
וּבִמְהֵרָה גַם שָׁמַעְתִּי אֶת מַגָפָיו שֶׁל אַבָּא בּוֹסְסִים וּבוֹצְצִים בְּתוֹךְ הַבֹּץ.
“חֶרְבּוֹן, מָה?” שָׁאַל אַבָּא, שֶׁהוֹפִיעַ מִבֵּין הֶעָלִים.
הִתְבַּיַשְׁתִּי וְלֹא עָנִיתִי.

------------------
“הִנֵה שָׁם,” אָמַר אַבָּא וְהִצְבִּיעַ עַל הַגְּבָעוֹת שֶׁבַּמִּזְרָח, “שָׁם, לְרַגְלֵי הָרֵי שׁוֹמְרוֹן, הָיָה פַּעַם הַכְּפָר קַקוּן.”
“קַקוּן?” קָרָאתִי, “קַקוּן? זֶה כְּפַר-הַפּוֹרְעִים הַנּוֹרָאִי? זֶה הַכְּפָר שֶׁהָיָה פַּחַד הָעֵמֶק?”
אַבָּא חִיֵךְ.
קְרִיאוֹתַי מָצְאוּ חֵן בְּעֵינָיו.
“כֵּן, כֵּן, קַקוּן.
קַקוּן בִּכְבוֹדוֹ וּבְעַצְמוֹ.”
אִלְמָלֵא הָיִיתִי עוֹמֵד עִם אַבָּא, בְּאֶמְצַע הַיּוֹם, בִּמְרוֹמֵי הַשּׁוֹמֵרָה, הָיִיתִי דוֹאֵג קְצָת.

------------------
בִּימֵי הַחֹרֶף הוֹפֶכֶת כָּל הַבִּקְעָה לְמִין קְעָרָה אַחַת בּוֹגְדָנִית שֶׁל בֹּץ עָמֹק וְטוֹבְעָנִי.
אֲנִי מְקַוֶה,” הוֹסִיף פִּתְאֹם מְהֻרְהָר, “שֶׁאַף אֶחָד לֹא גִלָה אוֹתָנוּ.
כִּי עִם הָעִיר הַזֹּאת, עִם שְׁכֶם, אֲנִי חוֹשֵׁשׁ שֶׁעוֹד לֹא גָמַרְנוּ…”
אַבָּא הִרְשָׁה לִי עַכְשָׁו לָשֶׁבֶת בְּגָלוּי עַל הַשַּׂקִים וְלִצְפּוֹת לְכָל הַעֲבָרִים.
חֲלָקוֹת קְטַנוֹת כְּבָר הִצְהִיבוּ עַל מַדְרֵגוֹת הֶהָרִים.

------------------
וְהוּא הָלַךְ אִתִּי בַּדֶּרֶךְ, וְסִפֵּר לִי אֵיךְ הָיָה בַּמִּלְחָמָה, וְאֵיךְ הוּא הִרְגִּישׁ כָּל הַזְּמַן כְּאִלוּ הוּא יוֹרֶה בְּצִפֳּרִים תְּמִימוֹת.
וְאֵיךְ בַּלֵּילוֹת הָיוּ בָּאִים לְבַקֵר אוֹתוֹ כָּל מִינֵי יְדִידִים, בַּחֲלוֹמוֹת, וְאֵיךְ בַּיָּמִים הוּא לֹא יָכֹל לְהֵרָגַע.
וְאֵינוֹ יָכוֹל לִהְיוֹת בְּשׁוּם מָקוֹם.
וְאֵין לוֹ שֶׁקֶט בְּשׁוּם דָבָר.
וְהוּא מַרְגִישׁ שֶׁהוּא מֻכְרָח לִנְסֹעַ.
רָחוֹק מִפֹּה, רָחוֹק מֵהַכֹּל.

------------------
וּכְשֶׁנָּשָׂאתִי אוֹתָם, רַכִּים וּקְרִירִים, עַל זְרוֹעוֹתַי, הִרְגַשְׁתִּי פִּתְאֹם שֶׁבֶּאֱמֶת כְּבָר תַּשׁ כֹּחָהּ שֶׁל הַחַמָה.
וּבֶאֱמֶת כְּבָר מְנַשְׁבוֹת רוּחוֹת הַזָּהָב הַצְּפוֹנִיוֹת שֶׁאַבָּא קָרָא קֹדֶם בִּשְׁמָן.
וּבֶאֱמֶת כְּבָר יֵשׁ אֵיזֶה רֵיחַ מְשֻׁנֶה בַּאֲוִיר הַשָּׁקוּף.
וּפִתְאֹם יָדַעְתִּי שֶׁעַכְשָׁו, מַמָשׁ בְּרֶגַע זֶה, חוֹלֵף עַל פָּנַי וּמִתְרַחֵק לוֹ הַקַּיִץ.
וְעוֹד מְעַט יָבוֹא הַסְּתָו.
אַבָּא לִוָה אוֹתִי עַד לַשַּׁעַר, וּמִשָׁם כְּבָר לֹא הָיָה רָחוֹק.

------------------
“כֵּן,” אָמַרְתִּי, “זֶה קָשֶׁה לַעֲמֹד מִן הַצַּד כְּשֶׁכֻּלָם רָצִים וּמַרְבִּיצִים.”
“וְאַתֶּם בְּכַוָנָה מַרְבִּיצִים לְיוֹרָם.
אַתֶּם יוֹדְעִים שֶׁהוּא רַק סְתָם מִתְפָּאֵר, וְשֶׁבְּעֶצֶם אָבִיו חוֹלֶה וְלֹא יוּכַל לְהָגֵן עָלָיו.” אַבָּא צָדַק, כַּמּוּבָן.
הַיְּלָדִים לֹא עָמְדוּ בִּפְנֵי הַפִּתּוּי לְהַכּוֹת אֶת יוֹרָם.
הֵם רַק חִכּוּ שֶׁיַּתְחִיל לְאַיֵם, “חַכּוּ, חַכּוּ – עוֹד תִּרְאוּ אֵיךְ אַבָּא שֶׁלִי יַרְבִּיץ לָכֶם!” וּמִיָד הָיוּ מַגְבִּירִים מַכּוֹתֵיהֶם.

------------------
פִּקַת-גַרְגַרְתּוֹ עָלְתָה וְיָרְדָה בִּתְנוּעוֹת מְהִירוֹת, וְקוֹל לְגִימָתוֹ שִׁקְשֵׁק בְּאָזְנַי.
“הִנֵה כָּךְ שׁוֹתִים בֶּאֱמֶת, בֵּן,” אָמַר לִי אַבָּא, סִלֵק אֶת הַגַּ’ארָה אֶל הָרִצְפָּה, וּמָחָה בְּאֶצְבָּעוֹ אֶת שְׂפָתָיו.
כָּל-כָּךְ מְהִירָה הָיְתָה תְּנוּעָתוֹ, שֶׁאֲפִלוּ טִפַּת-מַיִם אַחַת לֹא נִתְּזָה אַרְצָה.
“הִנֵה כָּךְ שׁוֹתִים הָעַרְבִים.
כָּךְ שׁוֹתִים מִן הַגַּ’ארוֹת.”
וְאַחַר-כָּךְ עָמַד עָלַי אַבָּא וְלִמֵד אוֹתִי כֵּיצַד יֵשׁ לִשְׁתּוֹת מִן הַגַּ’ארָה.

------------------
בֵּית-דָגָ’ן? בְּוַדַאי! הַכְּפָר בֵּית-דָגָ’ן! וַהֲרֵי מִשָּׁם הוֹבַלְנוּ אֶת שְׁתִילֵי-הַבָּנָנוֹת.
וְהַבִּקְעָה? הוֹ, אֵיזֶה פֶּלֶא.
הֲרֵי בְּתוֹךְ הַבִּקְעָה נָסַעְנוּ עִם “הַגְּרוּטָאָה”, אוֹתָהּ מְכוּנֵּית רְעוּעָה, אֲפֹרָה, פְּלִיטַת הַצָּבָא הַבְּרִיטִי.
וְעָלֶיהָ מֻנָחִים שְׁתִילֵי-הַבָּנָנוֹת הָרַכִּים, תִּלִים-תִּלִים, מְכֻסִים וַעֲטוּפִים בִּירִיעוֹת שַׂקִים רְטֻבִּים.
וּשְׁכֶם? וּבִנְיַן הַמִּשְׁטָרָה?

------------------
פִּתְאֹם חָטַף אוֹתִי אַבָּא, כְּאִלוּ הִרְגִּישׁ שֶׁאָפְסוּ כֹּחוֹתַי, וְהֶעֱלָה אוֹתוֹ בִּזְרוֹעוֹתָיו.
וְתוֹךְ כְּדֵי רִיצָה מְהִירָה הֶעְמִיס אוֹתִי עַל שִׁכְמוֹ, מַמָשׁ כְּמוֹ שֶׁהָיָה נוֹהֵג לְהַעְמִיס אוֹתִי בַּקִּבּוּץ, בְּלֵילוֹת גֶשֶׁם וְסוּפָה, כְּשֶׁהָיָה לוֹקְחֵנִי אֶל בֵּית הַיְּלָדִים.
“שׁוּם דָבָר, בֵּן, שׁוּם דָבָר.
אַל תִּבָּהֵל וְאַל תִּבְכֶּה.
אֲנַחְנוּ כְּבָר מַגִיעִים.
זֶה כְּבָר קָרוֹב.” כְּאִלוּ שֶׁהֵבַנְתִּי עַל מָה אַבָּא מְדַבֵּר.

------------------
חִישׁ-מַהֵר חָלַפְתִּי עַל-פְּנֵי הַדְּלָתוֹת, וְעוֹד הִסְפַּקְתִּי לִסְגֹּר קְצָת, לְפָחוֹת אֶת דֶלֶת-הָרֶשֶׁת, שֶׁהַיַּתּוּשִׁים לֹא יְמַלְאוּ אֶת הַחֶדֶר – וְיָשָׁר, מִבְּלִי לְהַבִּיט אֲפִלוּ לַאֲחוֹרַי, בְּרִיצָה מְהִירָה נִשֵׂאתִי עַל-פְּנֵי הַשִּׂיחִים אֶל שְׂדֵרַת-הַבְּרוֹשִׁים – וּמִשָׁם אֶל מְקוֹם הַמַּחֲבוֹא שֶׁלָנוּ, הַנִּסְתָּר בֵּין הַפַּרְדֵסִים…
שִׁבְעָה יָמִים וְשִׁבְעָה לֵילוֹת תְּמִימִים עָמַדְתִּי בְּמִרְיִי – וְלֹא חָזַרְתִּי אֶל הַחֶדֶר.

------------------
“הַיְּלָדִים אוֹמְרִים שֶׁכְּבָר יֶשְׁנָם חֲצָבִים בַּשָּׂדֶה,” אָמַרְתִּי לְאַבָּא.
“כֵּן, נָכוֹן.
יֶשְׁנָם.
זֶהוּ הַזְּמַן: שִׁלְהֵי הַקַּיִץ, רוּחוֹת הָאִסְתַּן הַצְּפוֹנִיוֹת, הַלֵּילוֹת הַקְּרִירִים וְהַבְּהִירִים.
אֵלֶה הֵם יְמֵי הֶחָצָב הָאֲמִתִּיִים.”
הִפְצַרְתִּי בְּאַבָּא שֶׁנָּבִיא חֲצָבִים הַבַּיְתָה, בְּדַרְכֵּנוּ חֲזָרָה.
אַבָּא הִסְכִּים וְאָמַר שֶׁהוּא יוֹדֵעַ הֵיכָן נֶחְבָּאִים הַחֲצָבִים.
“יֵשׁ לָהֶם מְקוֹמוֹת מִסְתּוֹר מִשֶׁלָהֶם,” צָחַק אַבָּא, “מַמָשׁ כְּמוֹ לְחַיוֹת קְטַנוֹת.”

------------------
יָרַדְנוּ מִן הַשּׁוֹמֵרָה שֶׁל אַבָּא, וּבְבַת-אַחַת חָזַרְתִּי אֶל הַקַּיִץ הַחַם, אֶל הַזֵּעָה וְאֶל רֵיחַ הָרִקָבוֹן הַמְּתַקְתַּק שֶׁל הָאֲבַטִיחִים הַנְּטוּשִׁים.
וְאַבָּא עָמַד בְּהַבְטָחָתוֹ וּלְקָחַנִי אֶל הַפִּנָה הַחֲבוּיָה שֶׁבָּהּ הָיוּ נִסְתָּרִים הַחֲצָבִים.
הֵם הָיוּ זְקוּפִים וַעֲדִינִים מְאֹד וּפְרִיחָתָם הַצְּחוֹרָה רַק עַתָּה הֵחֵלָה.
קָטַפְנוּ כַּמָּה נֵרוֹת-חֲצָבִים וְאַבָּא הִפְקִיד אֶת כֻּלָם בְּיָדִי.

------------------
פָּתַחְתִּי אוֹתָהּ וּמָצָאתִי בָּהּ סֵפֶר תַּנַ"ךְ גָדוֹל וְיָפֶה, וּבְתוֹכוֹ רְשׁוּמָה הַקְדָשָׁה בִּכְתָב-יָדוֹ שֶׁל הדוֹד:
“עַכְשָׁו, כְּשֶׁאַתָּה כְּבָר גָדוֹל, וּבַר-מִצְוָה, הִגִיעַ הַזְּמַן שֶׁתִּרְאֶה אוֹר, אוֹר-עוֹלָם אֲמִתִּי.”

------------------
רָאוּ אוֹתָנוּ: עוֹד לֹא הִסְפַּקְנוּ לָרֶדֶת מִדֶרֶךְ הֶעָפָר, וְרַק נָסַעְנוּ כַּמָּה צְעָדִים עַל הַכְּבִישׁ, לְכִווּן הַצֹּמֶת – וּכְבָר נָפַלְנוּ אֶל תּוֹךְ תּוֹכוֹ שֶׁל מַאֲרָב!
“סַע!” זָעַק נִימֶר אֶל חִזְקוּ, “סַע מַהֵר וְנִמָלֵט!”
אַךְ הַפַּעַם לֹא הוֹעִילָה הַמְּהִירוּת.
לְפֶתַע נִשְׁמַע קוֹל הִתְנַגְשׁוּת רָם וְצוֹרֵם, וְאַחֲרָיו רַעַשׁ מְמֻשָׁךְ שֶׁל הִתְרַסְקוּת.
"נִתְקַעְנוּ בְּמַחְסוֹם! צָעַק אֵלֵינוּ חִזְקוּ.
“אֲנִי לֹא יָכוֹל לְהֵחָלֵץ!…”

------------------
"הֶפְקֵרוּת שֶׁכָּזוֹ! חֹסֶר אַחֲרָיוּת שֶׁכָּזֶה! הִתִּיז הָרוֹפֵא וְרָכַן אֶל בִּרְכִּי.
“עוֹד אֲצַוֶה לְהַעֲמִיד אוֹתְךָ לְמִשְׁפָּט צְבָאִי!”
הָאֵימָה שֶׁהֵטִיל עָלַי הָיְתָה מְיֻתֶּרֶת כַּמּוּבָן.
אֲבָל הַפֶּצַע הָיָה בֶּאֱמֶת מֻזְנָח וְדָרַשׁ טִפּוּל מִיָדִי וְדַי מְסֻבָּךְ.
לֹא הָיִיתִי קוֹרֵא לָזֶה: נִתּוּחַ שֶׁל שָׂדֶה, אֲבָל מַה שֶׁעָשָׂה שָׁם הָרוֹפֵא בְּבִרְכִּי הַפְּצוּעָה לֹא הָיָה רָחוֹק מִזֶּה.

------------------
הַסּוּסָה הַטּוֹבָה, זוֹ שֶׁאַבָּא בִּקֵשׁ מִמֶנִי קֹדֶם לָחוּס עָלֶיהָ וְלִנְהֹג בָּהּ בְּרַחֲמָנוּת, רָצָה וְהִתְאַמְצָה לְמַהֵר, כְּאִלוּ הִרְגִישָׁה שֶׁהַנְּסִיעָה וְעַכְשָׁו אֵינָהּ נְסִיעַת-תַּעֲנוּגוֹת, אֶלָא נְסִיעָה חֲשׁוּבָה וּדְחוּפָה מְאֹד.
הַחֲשֵׁכָה כְּבָר הֵחֵלָה יוֹרֶדֶת, וּמִן הַחֻרְשׁוֹת הָרְחוֹקוֹת נִשְׁמְעוּ כְּבָר יִלְלוֹת תַּנִים רִאשׁוֹנוֹת.
אַבָּא הֵחִישׁ אֶת הַסּוּסָה וְשָׁתַק.
רַק פַּעַם אַחַת הִתְעוֹרֵר וְאָמַר:
“מִן הַמִּטְבָּח נִסַע יָשָׁר אֶל הַשּׁוֹמְרִים.
לֹא, זֶה לֹא טוֹב.

------------------
“אֵיזֶה מִין יֶלֶד יְהוּדִי הוּא זֶה?” שָׁאַל, “אֲפִלּוּ לִקְרֹא בַּתַּנַ”ךְ אֵינוֹ יוֹדֵעַ! בּוּשָׁה שֶׁכָּזוֹ! עוֹד מְעַט יִהְיֶה בַּר-מִצְוָה!"
אַבָּא הִתְקָרֵב בְּצַעַד אִטִי אֶל הַדּוֹד.
רָאִיתִי שֶׁיָּדָיו רוֹעֲדוֹת מִזַעַם.
וְהוּא אָמַר בְּשֶׁקֶט:
“אַתָּה בַּיֶּלֶד שֶׁלֹּא תִּגַע! שָׁמַעְתָּ?”
בְּרֶגַע זֶה מִהֲרָה אִמָּא וְעָמְדָה בֵּינֵיהֶם, דָחֲפָה אוֹתָם הַצִּדָה וְאָמְרָה: “דַי, מַה זֶה אִתְּכֶם? הִשְׁתַּגַעְתֶּם?”

------------------
“לִזְרֹק, בֵּן? לִזְרֹק אוֹתְךָ לְמַטָּה, אֶל הַמִּקְשָׁה?”
נִבְהַלְתִּי לְרֶגַע, תָּפַסְתִּי בְּקוֹרוֹת הַסֻּכָּה וּפִרְפַּרְתִּי בְּרַגְלַי הַקְּטַנוֹת וְצָרַחְתִּי:
“לֹא, אַבָּא, לֹא! לֹא לִזְרֹק!”
וְאַבָּא חִבֵּק אוֹתִי וְצָחַק.
וְאַחַר-כָּךְ יָשַׁבְנוּ עַל הַמִּזְרָן הַיָּשָׁן וְאַבָּא סָחַט וְנִעֵר אֶת חֻלְצָתִי סְפוּגַת הַמַּיִם, וְתָלָה אוֹתָהּ עַל אֵיזֶה זִיז, כְּמוֹ דֶגֶל צִבְעוֹנִי וְאָמַר:
"בֵּינָתַיִם, בֵּן, עַד שֶׁהַחֻלְצָה תִּתְיַבֵּשׁ, שֵׁב וַאֲסַפֵּר לְךָ עַל אֲבַטִיחֵי-קַקוּן.

------------------
“אֵין דָבָר,” אָמַר אַבָּא, “שֶׁיִּרְאֶה קְצָת.
הֲלֹא בִּשְׁבִיל זֶה לָקַחְתִּי אוֹתוֹ אֶל הַטִּיוּל הַזֶּה!…”
“טִיוּל נָאֶה,” אָמַר חָבֵרְדֹב.
“בּוּשָׁה וְחֶרְפָּה! לְהִסְתַּתֵּר כְּמוֹ גַנָבִים! מֵילָא אֲנַחְנוּ, אֲבָל הַיֶּלֶד…”
אַבָּא לֹא הֵשִׁיב לוֹ וּפָנָה אֵלַי.
“זוֹהִי שְׁכֶם,” אָמַר לִי.
“הָעִיר שְׁכֶם.
וּמִכָּאן כְּבָר לֹא רָחוֹק אֶל מִשְׁתֶּלֶת הַבָּנָנוֹת.”
לְפֶתַע עָצְרָה הַ“גְרוּטָאָה” בַּחֲרִיקַת מָנוֹעַ פִּתְאֹמִית.

------------------
וְהַיְּלָדִים אַחֲרָיו.
בְּהִתְלַהֲבוּת, מְאִיצִים זֶה בָּזֶה, לִרְדֹף וּלְהַחֲזִיק בּוֹ – וּלְהַכּוֹת אוֹתוֹ, עַד שֶׁיֶחְדַל לְהִתְגָרוֹת, הַמְּחֻצָף הַזֶּה.
“אֲנִי לֹא הִתְחַלְתִּי,” אָמַרְתִּי, “אֲנִי רַק רַצְתִּי עִם כָּל הַיְּלָדִים.”
"אַל תִּסְתַּתֵּר וְאַל תִּתְחַמֵק! גָעַר בִּי אַבָּא.

------------------
וְהַדּוֹד מָשַׁךְ אוֹתִי אֵלָיו בְּיָדָיו הָאֲרֻכּוֹת וְהַלְּבָנוֹת, קֵרֵב אוֹתִי אֶל מְעִילוֹ הַשָּׁחוֹר וְשׁוּב נָשַׁק עַל פָּנַי וְדִגְדֵג אוֹתִי בְּשַׂעֲרוֹת זְקָנוֹ.
פִּתְאֹם עָצַר אַבָּא לְיַד גָדֵר שֶׁל פַּרְדֵס וְקָרָא:
"וְעַכְשָׁו נֹאכַל מִפֵּרוֹת אֶרֶץ-יִשְׂרָאֵל! הִנֵה, תַּבִּיטוּ, תַּפּוּזִים אֲמִתִּיִים! וְהוּא קָפַץ מִן הָעֲגָלָה, קָטַף כַּמָּה תַּפּוּזִים וְהֵחֵל לְקַלֵף אוֹתָם בְּאוֹלָרוֹ.
אֲבָל הַדּוֹד לֹא הִסְכִּים לִטְעֹם מֵהֶם.

------------------
וְאוּלַי גַם מְסֻכָּן וְלָבֶטַח מָלֵא הַרְפַּתְקָאוֹת, אֶל הָעִיר שְׁכֶם הָרְחוֹקָה, הַנֶּעֱלֶמֶת, הַיּוֹשֶׁבֶת לָהּ כְּמוֹ אֵיזוֹ צִפּוֹר טֶרֶף דוֹרְסָנִית בֵּין סַלְעֵי שׁוֹמְרוֹן.
כָּל הַקִּבּוּץ כֻּלּוֹ הָיָה שֻׁתָּף לְשִׂמְחַת הַיְּצִיאָה.
הַחֲבֵרִים עָמְדוּ לִפְנֵי “הַגְּרוּטָאָה”, זוֹ הַמְּכוֹנִית הָרְעוּעָה, פְּלִיטַת הַצָּבָא הַבְּרִיטִי, לִטְפוּ אוֹתָהּ בְּעֵינֵיהֶם, בִּידֵיהֶם וּמַמָשׁ הִתְרַפְּקוּ עָלֶיהָ בְּכָל גוּפָם.
וְלֹא חָדְלוּ מִלִשְׁאֹל אֶת הַנּוֹסְעִים הָעוֹמְדִים לְיָדָהּ:

------------------
חֲבֵרַי הִבְהִילוּנִי בְּגִ’יפּ אֶל בֵּית-הַחוֹלִים הָעִירוֹנִי שֶׁל שְׁכֶם, מִמוּל לְתַחֲנַת-הַמִּשְׁטָרָה, וְשָׁם נָפַלְתִּי בִּידֵי רוֹפֵא צְבָאִי מַחְמִיר וְקַפְּדָן.
“מַה זֶה, חַיָל?” שָׁאַל אוֹתִי הָרוֹפֵא.
“רְסִיס אֶבֶן חָדַר מִבַּעַד לַמִּכְנָס,” אָמַרְתִּי לוֹ, “וְכַנִרְאֶה שֶׁפָּצַע קְצָת אֶת הַבֶּרֶךְ.”
“כַּנִּרְאֶה?” נָתַן עָלַי הָרוֹפֵא הַמַּחְמִיר בְּקוֹלוֹ, וּמִיָד צִוָה עַל אֶחָד מֵעוֹזְרָיו הַחוֹבְשִׁים שֶׁיַּחְתֹּךְ אֶת הַבַּד מִסָבִיב לַפֶּצַע.

------------------
“לֹא,” אָמַרְתִּי, “לֹא אִכְפַּת לָנוּ בִּכְלָל מַה שֶׁהוּא חוֹשֵׁב.”
“אֲנִי לֹא יָכוֹל לְהָבִין,” אָמַר אַבָּא, “אֲנִי מַמָשׁ לֹא יָכוֹל לִתְפֹּס! אַתֶּם הֲרֵי יוֹתֵר גְרוּעִים מֵחַיוֹת-בָּר, בְּחַיַי…”
לְאַחַר אַזְהָרוֹתָיו שֶׁל אַבָּא הִתְאַפַּקְתִּי כַּמָּה יָמִים וְלֹא הִשְׁתַּתַּפְתִּי בָּרְדִיפוֹת שֶׁהָיוּ הַיְּלָדִים רוֹדְפִים אַחֲרֵי יוֹרָם.
בְּכַוָנָה הָיִיתִי מִסְתַּלֵק מִן הַבַּיִת מֻקְדָם אַחֲרֵי הַצָּהֳרַיִם, הוֹלֵךְ לִי לְטַיֵל, אוֹ לִקְרֹא בְּצֵל אַחֵד הָעֵצִים.

------------------
וְאַל תַּדְאִיג אֶת עַצְמְךָ יוֹתֵר מִדַי.”
אֲבָל אֲנִי דָאַגְתִּי לַנַּעַר הַקָּטָן וְלֹא יָכֹלְתִּי לַחְדֹל.
יָצָאתִי אֶל מִרְפֶּסֶת בֵּית-הַיְּלָדִים, יָשַׁבְתִּי לִי לְבַדִי עַל סַפְסַל-הָעֵץ וְנָשָׂאתִי עֵינַי אֶל הַשָּׁמַיִם וְאֶל הַחֻרְשׁוֹת הָרְחוֹקוֹת.
הַלְוַאי וְכָל זֶה לֹא הָיָה קוֹרֶה, חָשַׁבְתִּי לִי.
לֹא הַמַּסָע הַנִּפְלָא בַּכִּרְכָּרָה, וְלֹא סְגִירַת הַבְּרָזִים בַּבָּנָנוֹת, וְלֹא מַאֲרַב הַלַּיְלָה שֶׁל הַשּׁוֹמְרִים, וְלֹא כְלוּם.

------------------
יֶלֶד קָטָן, בְּגִילְךָ בְּעֵרֶךְ, וְכַאֲשֶׁר הִתְחִילוּ הַיְּרִיּוֹת – הוּא נִבְהַל מְאֹד.
מִן הָרַעַשׁ וְהָאֶקְדָח וְהַכֹּל.
וְאַחַר-כָּךְ, כְּשֶׁרָאָה אֶת הַצַּיִד – אֶת הַחַיוֹת שֶׁצַדְנוּ וְהֵבֵאנוּ, הוּא פָּרַץ בְּבֶכִי…”
“אֲנִי לֹא אֶבְכֶּה, אַבָּא!” הִבְטַחְתִּי.
“טוֹב,” אָמַר אַבָּא, “אַתָּה כְּבָר בֶּאֱמֶת מִתְנַהֵג כְּמוֹ יֶלֶד גָדוֹל.
אֵין לְךָ כְּבָר מַה לִבְכּוֹת מִדְבָרִים כָּאֵלֶה.”
לְאַט לְאַט יָרַד אַבָּא עַל אַרְבְּעוֹתָיו וְאַחַר-כָּךְ הִשְׁתַּטַח לְגַמְרֵי וְהִתְחִיל לִזְחֹל.

------------------
וְעַכְשָׁו! מִיָד! הֵן זוֹהִי הַהִזְדַמְנוּת! מַהֵר, מַהֵר, לִפְנֵי שֶׁאַבָּא יַחֲזֹר…
הֵם הִתְאַמְצוּ מִבַּחוּץ לִפְרֹץ אֶת מִסְגֶרֶת הַמַּנְעוּל, וַאֲנִי מִבִּפְנִים, מְעֻצְבָּן כֻּלִי, צוֹעֵק אֲלֵיהֶם, מְטֻשְׁטֵשׁ מֵחֲמַת הִתְלַהֲבוּת, וְנוֹתֵן לָהֶם הוֹרָאוֹת מְבֻלְבָּלוֹת:
“כֵּן, כֵּן! לֹא, לֹא! כָּכָה זֶה לֹא יֵלֵךְ! אוֹ כֵּן, כָּכָה! זֶה טוֹב! לֹא, לֹא כָּכָה…”

------------------
לֹא הָיָה צַעַד אֶחָד שֶׁלֹּא נִסְתַּר בּוֹ אֵיזֶה פֶּרַח צִבְעוֹנִי.
וְגַם הָעֲשָׂבִים שֶׁלֹא נָשְׂאוּ פְּרָחִים נִרְאוּ רַעֲנַנִים וַאֲבִיבִיים מְאֹד.
הִתְחַלְתִּי לִבְדֹק אֶת קִירוֹת-הַסְּלָעִים וְצִבּוּרִי הָאֲבָנִים בְּדַרְכִּי.
אֲבָל לֹא הָיָה זֵכֶר לַפֶּתַח שֶׁל מְעָרָה מֵאֲחוֹרֵיהֶם.
לְיַד כָּל עֵץ חָרוּב, שֶׁעָבַרְתִּי עַל פָּנָיו, עָצַרְתִּי וּבָדַקְתִּי, אִם גִזְעוֹ צוֹמֵחַ מִתּוֹךְ מְעָרָה אוֹ מִתּוֹךְ אֲרֻבַּת-סֶלַע עֲמֻקָה.

------------------
“אֱוִילִים שֶׁכְּמוֹתְכֶם! אָמַר אַבָּא, “אַתֶּם רוֹצִים שֶׁהוּא יַגִיד שֶׁאָבִיו חוֹלֶה וְחַלָשׁ?” אַתֶּם בֶּאֱמֶת רוֹצִים שֶׁהוּא יוֹדֶה בָּזֶה?” “כֵּן,” אָמַרְתִּי, “שֶׁיַּגִיד וְיָבִין שֶׁהוּא חַלָשׁ, וְשֶׁיַּפְסִיק לְהִתְגָרוֹת.”
“אֲבָל זֶה בִּלְתִּי-אֶפְשָׁרִי!” קָרָא אַבָּא, “הֲרֵי הוּא רַק יֶלֶד כְּמוֹכֶם! הֲרֵי גַם הוּא רוֹצֶה לְהִתְגָאוֹת בְּאַבָּא שֶׁלוֹ, בְּדִיוּק כְּמוֹכֶם.
כְּסִילִים שֶׁכְּמוֹתְכֶם! אַתֶּם אֵינְכֶם מְבִינִים אֶת זֶה?”

------------------
יוֹם אֶחָד אָמַר לִי אַבָּא: “הַחֹפֶשׁ בָּא סוֹף סוֹף, מַה דַעְתְּךָ לְטַיֵל אִתִּי מְעַט?” שָׂמַחְתִּי מְאֹד לִדְבָרָיו שֶׁל אַבָּא.
גַם אֲנִי רָצִיתִי לַעֲשׂוֹת מַשֶׁהוּ בַּחֹפֶשׁ.
אֲחָדִים מֵחֲבֵרַי כְּבָר טִיְלוּ, וְאַף מִלְאוּ פִּיהֶם בְּסִפּוּרִים מְרַתְּקִים.
וַאֲנִי – שׁוּם דָבָר.
“מָה הַשְּׁאֵלָה, אַבָּא?” הֵשַׁבְתִּי, “אֲנִי ‘מֵת’ לְאֵיזֶה מַסָע!”
“מָה דַעְתְּךָ עַל הַר הַכַּרְמֶל?” שָׁאַל אַבָּא.
“מְצֻיָן,” אָמַרְתִּי.
“לָמָה לֹא?”
“אֲבָל הַפַּעַם,” אָמַר אַבָּא, “לֹא סְתָם שִׁטוּטִים בָּהָר.

------------------
“אֲנִי לֹא יוֹדֵעַ מַה יֵשׁ לָהּ הַיּוֹם,” אָמַר אַבָּא, “מֵהַבֹּקֶר הִיא מְעֻצְבֶּנֶת, מְנַסָה לְהִתְחַמֵק.”
יָרַדְתִּי גַם אֲנִי וְעָזַרְתִּי לְאַבָּא לְהַעְמִיס עַל הָעֲגָלָה אֶת כָּל הַכֵּלִים הַנְּחוּצִים: מֵעְדְרִים, טוּרִיוֹת, אִתִּים וַאֲפִלוּ מַפְתְּחוֹת-צִנוֹרוֹת חֲלוּדִים וּכְבֵדִים.
לְבַסוֹף הִנִיחַ אַבָּא עַל הָעֲגָלָה שְׁנֵי זוּגוֹת מַגְפֵי-גוּמִי גְדוֹלִים.
אַבָּא הִתִּיר אֶת הַסּוּסָה, בָּחַן אִם לֹא שָׁכַח כְּלוּם וְהֵאִיץ שׁוּב בַּסּוּסָה.

------------------
“אֲבָל אֵיךְ, אַבָּא, אֵיךְ הֵם יִתְפְּסוּ אוֹתוֹ?”
“אֵינֶנִי שׁוֹמֵר,” אָמַר לִי אַבָּא, “אֲבָל זֶה וַדַאי יִהְיֶה כָּךְ: כְּשֶׁהוּא יָבוֹא וְיִרְצֶה לְהַמְשִׁיךְ לִגְנֹב בָּנָנוֹת יִצְעֲקוּ אֵלָיו הַשּׁוֹמְרִים: ‘עֲצֹר! אוֹ שֶׁאֲנַחְנוּ יוֹרִים!’ וְאָז הוּא בֶּטַח יִבָּהֵל וְיִזְרֹק אֶת הַשַּׂק וְיִתָּפֵס.”
“יֹפִי,” שָׂמַחְתִּי.
“שֶׁיִתְפְּסוּ אוֹתוֹ.
הַלְוַאי!”
אֲבָל אַבָּא לֹא שָׂמַח וְלֹא אָמַר דָבָר.
“אַבָּא,” הִמְשַׁכְתִּי, “וְהַשּׁוֹמְרִים יִשְׁכְּבוּ כָּכָה בָּעֵשֶׂב, כָּל הַלַּיְלָה?”

------------------
הִשְׂתָּרַעְתִּי עַל הָרִצְפָּה הַקְּרִירָה וְרָאִיתִי בְּעֵינֵי-רוּחִי אֶת כָּל הַיְּלָדִים מִתְפַּזְרִים לְבָתֵּיהֶם, מְשַׂחֲקִים לָהֶם בְּמִשְׂחֲקֵי אַחַר-הַצָּהֳרַיִם הַנְּעִימִים שֶׁלָהֶם; וְאִישׁ מֵהֶם אֵינוֹ יוֹדֵעַ שֶׁאֲנִי כָּלוּא כָּאן, בַּחֶדֶר, בִּגְלַל זַעְפּוֹ שֶׁל אַבָּא שֶׁלִי.
וְאִישׁ מֵהֶם וַדַאי לֹא רָאָה אֵיךְ נִלְקַחְתִּי בְּחֹזֶק-יָד מִן הֶחָצֵר, וְאֵיךְ נִגְרַרְתִּי דֶרֶךְ הַמִּדְרָכוֹת וְהַדְּשָׁאִים.

------------------
“שׁוֹמֵרָה,” אָמַר אַבָּא, “זוֹהִי הַמְּלוּנָה שֶׁבָּהּ לָנִים שׁוֹמְרֵי הַשָּׂדוֹת בַּלֵּילוֹת.”
מִמְרוֹמֵי הַשּׁוֹמֵרָה נִשְׁקְפוּ לְפָנֵינוּ כָּל הַשָּׂדוֹת שֶׁמִּסָבִיב.
הָאֲוִיר בְּשִׁלְהֵי הַקַּיִץ מִזְדַכֵּךְ וְאֶפְשָׁר לִרְאוֹת לְמֶרְחַקֵי-מֶרְחַקִים.
וְגַם הַצְּבָעִים, צִבְעֵי הָאֲדָמָה וְהַצְּמָחִים וְצִבְעֵי הֶהָרִים הָרְחוֹקִים, נַעֲשִׂים רַכִּים יוֹתֵר בְּשִׁלְהֵי הַקַּיִץ.

------------------
אֲבָל לְנַפֵּחַ לֹא צָרִיךְ! מָה רָצִיתָ: לִנְסֹעַ בְּרַכֶּבֶת מְהֻדֶּרֶת, וְסַבָּלִים מִתְרוֹצְצִים סְבִיבְךָ, וְאַתָּה רַק מְנַהֵל! חוֹלֵק פְּקֻדוֹת לְכָל הַצְּדָדִים וּמְעַשֵׁן לְךָ סִיגַר מְשֻׁבָּח? בִּשְׁבִיל לַעֲבֹד, בְּמוֹ יָדֵינוּ לַעֲבֹד – בִּשְׁבִיל זֶה בָּאנוּ מֵהַגּוֹלָה!” הִתְלַהֵב אַבָּא.
“לַעֲבֹד בְּעַצְמֵנוּ, בְּיָדֵינוּ אָנוּ.

------------------
הַגָּדֵר גְבוֹהָה וּשְׁמוּרָה הֵיטֵב בִּידֵי הַשּׁוֹטְרִים.
וּמִלְבַד שְׁמָשׁוֹת מְרֻסָקוֹת וְעוֹד פְּגִיעוֹת וְחַבָּלוֹת קַלוֹת בְּמִכְסֶה הַמָּנוֹעַ, בַּגַּלְגַלִים וּבַפַּנָסִים – הֲרֵי הִיא שְׁלֵמָה וּבְרִיאָה.
עוֹמֶדֶת לָהּ כְּסוּס מֵרוֹץ שֶׁהֶחֱלִיק וְנָפַל בְּשֶׁטֶף מְרוּצָתוֹ, אֲבָל הִתְאוֹשֵׁשׁ כְּבָר וַהֲרֵיהוּ מוּכָן לְהַמְשִׁיךְ בַּמֵּרוֹץ עַד הַנִּצָחוֹן.
וְחִזְקוּ, מֶה עָשָׂה חִזְקוּ? מִיָד כְּשֶׁהִצְלִיחַ לְהַבְרִיחַ אֶת הַ“גְרוּטָאָה” לְתוֹךְ הֶחָצֵר, יָרַד וּבָדַק אֶת נְזָקֶיהָ.

------------------
הַפֻּלְמוֹס נִפְסַק כַּמּוּבָן, כִּי אֵיזֶה טַעַם יֵשׁ לְנַהֵל פֻּלְמוֹס מִתַּחַת לְמַעֲטֶה מַחֲנִיק שֶׁל שַׂקִים, אֲפִלוּ אֵינְךָ יָכוֹל לְנַפְנֵף בְּיָדֶיךָ נִפְנוּפֵי שִׁכְנוּעַ וְהוֹכָחָה כְּמוֹ שֶׁדוֹרֵשׁ הַוִּכּוּחַ?
“חִזְקוּ וְאִמְצוּ חֶבְרֶה!” נִשְׁמְעָה שַׁאֲגָתוֹ שֶׁל יְחִזְקִיָהוּ מִתּוֹךְ תָּא הַמְּכוֹנִית.
“הָעִקָר לֹא לְהִתְיָאֵשׁ!”
קַל הָיָה לוֹ לוֹמַר “לֹא לְהִתְיָאֵשׁ” מֵאֵצֶל הַהֶגֶה שֶׁלוֹ, מִתּוֹךְ מִשְׁקְפֵי הַנֶּהָג שֶׁלוֹ.
אֲבָל מֵאָחוֹר בְּתוֹךְ הָאַרְגָז הָיָה דַי מְדֻכְדָךְ.

------------------
“אֶלֶף פְּעָמִים תִּפֹּל,” צָחַק הַדּוֹד אַבְרָם, “וְתָמִיד תָּקוּם מֵחָדָשׁ! טְפַח עַל מִכְנָסֶיךָ אַחַת וּשְׁתַּיִם, בְּדֹק אִם רַגְלֶיךָ שְׁלֵמוֹת, וַעֲלֵה מִיָד.
וּרְכַב!”
כָּל אַחַר-הַצָּהֳרַיִם לָמַדְתִּי לִרְכֹּב אֵצֶל הַדּוֹד אַבְרָם.
וּכְבָר הִגִיעַ הַחֹשֶׁךְ, וַאֲנַחְנוּ עוֹד הִמְשַׁכְנוּ.
בַּסּוֹף כְּבָר הֶחֱשִׁיךְ לְגַמְרֵי וְאַבְרָם אָמַר:
“מַסְפִּיק, יֶלֶד, מַסְפִּיק.
מִמָחָר תַּתְחִיל לְהִתְאַמֵן יוֹם-יוֹם.”

------------------
רַק הַמִּגְדָלִים הַצִּבְעוֹנִיִים הַגְּבוֹהִים שֶׁל “וֶרֶד הַקָּצִיר” הִתְרוֹמְמוּ מֵעַל לְשׁוּרוֹת הַקָּמָה הַמַּצְהִיבָה וְגִוְנוּ אֶת מַרְאֵה הָעֵמֶק.
מֵאָז הַבֹּקֶר, מֵאָז קִבַּלְתִּי אֶת הַמַּפָּה לְיָדִי, וְרָאִיתִי אֶת נְתִיב הַסִּיוּר שֶׁלָנוּ, נִקְרָה בִּי אֵיזוֹ הַרְגָשָׁה מוּזָרָה שֶׁאֶת הַשֵּׁמוֹת הַלָּלוּ כְּבָר שָׁמַעְתִּי בֶּעָבָר.
חָפַרְתִּי וְהֶעֱמַקְתִּי בְּזִכְרוֹנִי וְנִסִיתִי לְהַעֲלוֹת מִנַיִן אֲנִי זוֹכֵר שֵׁמוֹת אֵלֶה.
דָבָר מוּזָר קָרָה לִי אוֹתָהּ שָׁעָה.

------------------
“…נִימֶר הִבְחִין שֶׁדְבָרַיו נִשְׁמָעִים, וְלָכֵן חִדֵשׁ קְרִיאוֹתָיו וּבְיֶתֶר חֹזֶק: אֶל הַמִּשְׁטָרָה אֶגְרֹר אֶתְכֶם, אֶחָד אֶחָד, אֶמְשֹׁךְ אֶתְכֶם בְּאָזְנֵיכֶם!… רְאוּ מָה עֲשִׂיתֶם לַמְּכוֹנִית הַיְּקָרָה שֶׁלִי!… רְאוּ מָה עֲשִׂיתֶם לַסְּחוֹרָה הַיְּקָרָה שֶׁלִי!… פִּצוּיִים אֶדְרֹשׁ מִכֶּם, לֹא תֵּצְאוּ מִיָדִי נְקִיִים!… בְּבֵית-הַדַּין אוֹקִיעַ קְלוֹנְכֶם, פּוֹרְעִים חַסְרֵי רֶסֶן!… וְהוּא עוֹד הָלַךְ וְהִגְבִּיר קְרִיאוֹתָיו, הָלַךְ וְצָעַק וְלֹא חָשַׁב כְּלָל לְהַפְסִיק וְלִשְׁתֹּק.

------------------
“יַלְלַהּ! צָרִיךְ לְמַהֵר! זֶה כְּבָר לֹא רָחוֹק.
הִנֵּה בִּקְעַת בֵּית-דָגָ’ן כְּבָר לְפָנֵינוּ.”
נִימֶר הֶרְאָה בְּיָדוֹ עַל בִּקְעָה רְחָבָה וְנֶחְמָדָה שֶׁרָבְצָה לָהּ בֵּין הֶהָרִים הַגְּבוֹהִים שֶׁמִּסָבִיב.
הַכְּבִישׁ נִגְמָר כָּאן, בַּצֹּמֶת, וּמִכָּאן אֶל הַכְּפָר וְאֶל הַמִּשְׁתָּלָה מוֹלִיכָה רַק דֶרֶךְ-עָפָר מְשֻׁבֶּשֶׁת, מְלֵאַת מַהֲמוֹרוֹת וְחַתְחַתִּים.
“מַזַלְכֶם,” אָמַר נִימֶר, “שֶׁהַגְּשָׁמִים כְּבָר חָלְפוּ וְהָאֲדָמָה כְּבָר יְבֵשָׁה.

------------------
וּפִתְאֹם חַשְׁתִּי שֶׁכָּל הַבְּרָזִים פְּתוּחִים עַכְשָׁו וּמַזְרִימִים אֶת מֵימֵיהֶם בְּכָל כֹּחָם.
אוּלַי אָרוּץ וְאֶסְגֹר אֶת כָּל הַבְּרָזִים? אוֹ אוּלַי אָטוּס וַאֲמַלֵא עֲרוּגוֹת חֲדָשׁוֹת.
וְאוּלַי אַטֶה אֶת הַמַּיִם אֶל תְּעָלַת-הַנִּקוּז שֶׁלֹּא יָצִיפוּ אֶת הַסֻּכָּה?… מֵרַב יֵאוּשׁ כָּרַעְתִּי בְּתוֹךְ הַמַּיִם.
צָעַקְתִּי וְקָרָאתִי אֶל אַבָּא שֶׁיַּחֲזֹר מַהֵר וְקִלַלְתִּי אֶת הַסּוּסָה הַבַּרְחָנִית.

------------------
כְּלוֹמַר עַסְקָן, מְאַרְגֵן.
כָּל דָבָר שֶׁלֹא נָפַל לְיָדָיו – תֵכֶף הִתְחִיל לְנַהֲלוֹ.
מִן מְנַהֵל כָּזֶה הָיָה.
מְנַהֵל מִלֵדָה.
וּמֶה הָיָה עוֹשֶׂה שׁוֹאֲלִים אַתֶּם, כְּשֶׁלֹא הָיָה לוֹ מַה לְנַהֵל? וּבְכֵן, הוּא הָיָה אָז מְנַהֵל אֶת עַצְמוֹ.
חוֹלֵק לְעַצְמוֹ הוֹרָאוֹת וּפְקֻדּוֹת, מִתְיָעֵץ עִם דַעַת עַצְמוֹ, שׁוֹקֵל שִׁקוּלִים וּמַחְלִיט הַחְלָטוֹת.
“מַאכֶר” כְּלוֹמַר מְנַהֵל – הֲרֵיהִי תְּכוּנָה שֶׁאֵין נִפְטָרִים מִמֶנָה בְּנָקֵל.
דֹב עַמִיחַי הָיָה נִקְרָא כָּךְ רַק בַּתְּעוּדוֹת.

------------------
הֶחָלוּץ הַשְּׁלִישִׁי שֶׁיָּשַׁב עַל אַרְגַז “הַגְּרוּטָאָה”, מֵאָחוֹר, חָבוּי וּמֻסְתָּר בֵּין עֲרֵמוֹת הַשַּׂקִים הָיָה אַבָּא שֶׁלִּי.
כַּמּוּבָן שֶׁהָיָה לוֹ שֵׁם, וַאֲפִלוּ שֵׁם יָפֶה! אֲבָל אֲנִי לֹא אוֹמֵר לָכֶם עַכְשָׁו אֶת שְׁמוֹ.
אֶקְרָא לוֹ פָּשׁוּט: אַבָּא.
וְאִם בְּמֶשֶׁךְ הַסִּפּוּר יִתְגַלֶה לָכֶם שְׁמוֹ הָאֲמִתִּי, אָנָא, אַל תַּאֲשִׁימוּ אוֹתִי בַּדָּבָר.
בְּנֵי-אָדָם הֲרֵי יֵשׁ לָהֶם שֵׁמוֹת.
וּבִשְׁמוֹתֵיהֶם הֲרֵי קוֹרְאִים לָהֶם.

------------------
הַדּוֹד יָשַׁב מֻכֵּה תִּמָהוֹן עַל הַכֻּרְסָה.
עַל פָּנָיו הַחִוְרִים זָהֲרָה זֵעַת-הָרִקוּד, שְׂפָתָיו מְמַלְמְלוֹת מַשֶׁהוּ, וְהוּא כְּאִלוּ אֵינוֹ מֵבִין מַה מִתְרַחֵשׁ מִסָבִיב.
אַבָּא נִגַשׁ אֵלָיו, עָמַד מוּלוֹ וְאָמַר: “נוּ, צָרִיךְ לָזוּז, כְּבָר מְאֻחָר.”
“לְאָן זֶה נוֹסְעִים?” שָׁאַל הַדּוֹד בְּבֶהָלָה.
“כְּבָר אָמַרְתִּי,” אָמַר אַבָּא, “אֶל בֵּית הָרַב בִּכְפַר-הָרֹאֶה.”
“לֹא צָרִיךְ,” בִּקַשׁ הַדּוֹד, “בֶּאֱמֶת לֹא צָרִיךְ.”
אֲבָל אַבָּא הִתְעַקֵשׁ: “בְּבַקָשָׁה, תִּלְבַּשׁ אֶת הַמְּעִיל.

------------------
וּמְאֹד הִצְטָעַרְתִּי שֶׁחֲבֵרַי הַיְּלָדִים אֵינָם רוֹאִים אוֹתִי עַכְשָׁו בִּגְדֻלָתִי.
הוֹ הוֹ, הָיִיתִי מִתְפָּאֵר לִפְנֵיהֶם בִּנְהִיגָתִי עַד שֶׁהַקִּנְאָה הָיְתָה אוֹכֶלֶת אוֹתָם.
“שְׁמַע, חַבּוּבּ,” אָמַר אֵלַי אַבָּא.
“אַתָּה נוֹהֵג כְּעֶגְלוֹן מַמָשׁ.”
דְבָרָיו שֶׁל אַבָּא נָעֲמוּ לִי מְאֹד.
הוֹי, כַּמָּה טוֹב לִהְיוֹת עֶגְלוֹן.
לֶאֱחֹז בְּיָדַיִם מְתוּחוֹת אֶת רְצוּעַת-הָעוֹר.
לָחוּשׁ אֵיךְ הַכִּרְכָּרָה רוֹהֶטֶת מִתַּחְתֶּיךָ, אֵיךְ גַלְגַלֶיהָ חוֹרְשִׁים אֶת הַחוֹל הָרַךְ.

------------------
“הוּא לֹא יִהְיֶה מְאֻשָׁר,” אָמַר אַבָּא, “אֲנִי חוֹשֵׁב שֶׁהַמִּשְׁטָרָה תָּבוֹא לְקַחְתּוֹ.”
“וְאַחַר-כָּךְ, אַבָּא?”
“אַחַר-כָּךְ,” אָמַר אַבָּא, “וַדַאי יוּבָא בִּפְנֵי שׁוֹפֵט.”
“וְאַחַר-כָּךְ, אַבָּא?”
“נוּ, אֵיךְ שֶׁיַּחְלִיט הַשּׁוֹפֵט.”
“לְבֵית-הַסֹּהַר?” שָׁאַלְתִּי חָרֵד.
“אוּלַי,” אָמַר אַבָּא.
“אוּלַי לֹא?” שָׁאַלְתִּי בְּתִקְוָה.
“בָּאֱמֶת שֶׁאֵינֶנִי יוֹדֵעַ,” אָמַר אַבָּא, “אֵיךְ שֶׁיַּחְלִיט הַשּׁוֹפֵט.”
אַבָּא לִוָה אוֹתִי כִּבְרַת-דֶרֶךְ.
צָעַדְנוּ בִּשְׁתִיקָה.

------------------
וּכְשֶׁרָצָה הַצָּבָא הַבְּרִיטִי לְהִפָּטֵר מִסוּסָיו הַוָּתִיקִים – מִהֲרוּ חֲבֵרֵינוּ וְקָנוּ “גְרוּטָאָה” זוֹ, שֶׁהָיְתָה לִמְכוֹנִית הַמַּשָׂא הָאַחַת וְהַיְּחִידָה בְּכָל הַקִּבּוּץ.
הָאֱמֶת צְרִיכָה לְהֵאָמֵר שֶׁחִזְקוּ לֹא הָיָה בִּכְלָל נֶהָגָהּ הַקָּבוּעַ, אֶלָּא אֶחָד בְּשֵׁם מֶנְדֶל דַוְקָא.
אוֹ כְּשֵׁם כִּנוּיוֹ: מֶנְדֶל-בַּעַל-הַגְּרוּטָאָה.
יְהוּדִי מְיֻחָד בְּמִינוֹ הָיָה.
וְאִם יִתְמַזֵל מַזָלֵנוּ עוֹד נְסַפֵּר עָלָיו פַּעַם.
חַיַי שֶׁהוּא רָאוּי שֶׁיְסַפְּרוּ עָלָיו.

------------------
הַנְּסִיעָה הָיְתָה נְעִימָה כִּי הַחוֹל, אַחֲרֵי הַגְּשָׁמִים, נַעֲשֶׂה חָלָק וְנוֹחַ לִנְסִיעָה.
וּמֵרָחוֹק, מִן הָעֲגָלָה, יָכֹלְתִּי לִרְאוֹת אֶת הַיָּם הַכָּחֹל-אָפֹר נָח מֵאֲחוֹרֵי רְצוּעַת-הַחוֹלוֹת הָרֵיקָה.
וְאַבָּא אָמַר:
“אַתָּה יוֹדֵעַ, בֵּן? הַדּוֹד הוּא אָדָם אָדוּק מְאֹד.
יֵשׁ לוֹ זָקָן אָרֹךְ וּפֵאוֹת, וְהוּא לָבוּשׁ בְּגָדִים שְׁחוֹרִים וַאֲרֻכִּים.
וְאַתָּה, שֶׁלֹא תִּבָּהֵל, כִּי הוּא אִישׁ טוֹב.”
“כֵּן, אַבָּא,” אָמַרְתִּי, “אֲנִי חוֹשֵׁב שֶׁלֹּא אֶבָּהֵל.”

------------------
וְאָמְנָם פָּצְחוּ מִיָד בְּמַקְהֵלַת-זְוָעוֹת: יַהוּד! יַהוּד! הָרְגִימָה הִתְחַדְשָׁה בִּמְלוֹא עֻזָהּ וְהָרוֹגְמִים כְּבָר לֹא הִבְחִינוּ בֵּין הַמַּשָׂאִית לְבֵין מְשֻׁרְיָן הַמִּשְׁטָרָה… עַד… עַד שֶׁפָּגְעָה אֶבֶן חַדָה בְּרֹאשׁוֹ שֶׁל הַקָּצִין הַבְּרִיטִי.
וְהוּא נִתְקַף בְּחֵמָה עַזָה.
הוּא קָפַץ בְּעַצְמוֹ מִן הַמְּשֻׁרְיָן, הֵחֵל יוֹרֶה בָּאֲוִיר, מֵעַל רָאשֵׁי הַמִּתְפָּרְעִים, וְהִזְעִיק תִּגְבֹּרֶת מִן הַמִּשְׁטָרָה.

------------------
“הַתֵּה חַם וָטוֹב.”
חֲבֵרֵינוּ הֻפְתְּעוּ מְעַט.
שׁוֹטֵר אַנְגְלִי וְכוֹסוֹת שֶׁל תֵּה לִיהוּדִים! זֶה לֹא הָיָה מַרְאֶה רָגִיל! אֲבָל כָּל הַתְּמוּנָה לֹא הָיְתָה רְגִילָה.
וּמֶה הָיָה כָּאן לְהִתְפַּלֵּא?

------------------
הַמַּעֲשִׂים רָדְפוּ זֶה אֶת זֶה בְּשַׁרְשֶׁרֶת הֲדוּקָה וְלֹא הָיָה לִי רֶגַע פְּנַאי קָטָן אֲפִלּוּ, כְּדֵי לַעֲצֹר בְּעַצְמִי לְרֶגַע, וּלְסַפֵּר לְעַצְמִי הֵיכָן אֲנִי: מֶה עָבַרְתִּי וּמָה הִתְרַחֵשׁ סְבִיבִי.
בְּבַת אַחַת נִכְנַסְתִּי לְחֶבֶל-אֶרֶץ חָדָשׁ, זָר וּמָלֵא הַפְתָּעוֹת.
אֶרֶץ שׁוֹמְרוֹן, הָרֵי שׁוֹמְרוֹן, הַבְּקָעוֹת הַנִּרְחָבוֹת שֶׁבֵּינֵיהֶם.
הַכְּפָרִים הָעַרְבִיִים הַקְּטַנִּים הַתְּלוּיִים בְּמִדְרוֹנוֹת.

------------------
“עַכְשָׁו נִסַע לְהָנִיעַ אֶת הַבְּאֵר!” אָמַר אַבָּא.
יָצָאנוּ בִּמְרוּצָה אֶל הַדֶּרֶךְ.
עַד-מְהֵרָה שָׁבָה וְהִתְפַּתְּלָה הַדֶּרֶךְ אֶל הַוָּאדִי, אֲבָל הַסּוּסָה רָהֲטָה בַּמּוֹרָד תַּחַת יָדָיו הַבְּטוּחוֹת שֶׁל אַבָּא, וַאֲפִלוּ לֹא הִרְגַשְׁנוּ בְּסִבּוּבֵי הַדֶּרֶךְ.
לְיַד הַבְּאֵר עָצַר אַבָּא וְהִנִיחַ אֶת מוֹשְׁכוֹת הַסּוּסָה בְּיָדַי.
“שְׁמֹר עָלֶיהָ,” אָמַר, “שֶׁלֹא תִּבְרַח! אֲנִי לֹא יוֹדֵעַ מַה יֵשׁ לָהּ הַיּוֹם.”
הוּא נִכְנַס אֶל הַבְּאֵר וְהִתְעַסֵק בָּהּ, לַהֲנִיעָהּ.

------------------
מָה דַעְתְּךָ?” הִסְכַּמְתִּי בְּשִׂמְחָה, וְאַבָּא אָמַר לִי מֶה עָלַי לַעֲשׂוֹת; מַה לְהָכִין וּמַה לְהָבִיא, מַה לִלְבֹּשׁ וּמַה לְהַשְׁאִיר.
“לְהִתְרָאוֹת מָחָר, בֵּן!”
לַמָחֳרָת נָסַעְנוּ לְהַר הַכַּרְמֶל.
טִפַּסְנוּ וְעָלִינוּ בַּכְּבִישׁ לְזִכְרוֹן-יַעֲקֹב.
מִתַּחְתֵּינוּ הוֹרִיקוּ מַטָעֵי הַבָּנָנוֹת וּבְרֵכוֹת-הַדָּגִים הִכְסִיפוּ וְנִצְנְצוּ בְּבָרָק כְּחַלְחַל.
וְעוֹד יוֹתֵר רָחוֹק, מֵעֵבֶר לִמְסִלַת-הַבַּרְזֶל, רָאִינוּ גַם אֶת הַיָּם הַכָּחֹל וְהָעֲנָק לוֹחֵךְ אֶת רְצוּעַת-הַחוֹל הַצְּהֻבָּה.

------------------
“אַח, זְרִיזוֹת הַנּוּטְרִיוֹת הָאֵלוּ!” אָמַר אַבָּא, “וַדַאי חָמְקוּ לְאַחַד הַחוֹרִים שֶׁלָהֶן! כָּל-כָּךְ קְרוֹבוֹת הָיוּ! מַמָשׁ בּוּשָׁה לְהַחְטִיא מִמֶרְחָק קָטָן כָּזֶה!”
אַבָּא שָׁהָה עוֹד קְצָת בַּמַּיִם, וְאַחַר-כָּךְ הָפַךְ גַבּוֹ אֶל הַבְּרֵכָה וְאֶל הַנּוּטְרִיוֹת הַנִּמְלָטוֹת, וְהֵחֵל לָצֵאת מִן הַמַּיִם.
הָלַכְתִּי אַחֲרָיו וְעָשִׂיתִי כְּכָל אֲשֶׁר עָשָׂה.
“כְּשֶׁנֵצֵא,” אָמַר לִי אַבָּא, “נְאַרְגֵן אֶת כָּל הַצִּיּוּד.
וְאַתָּה תַּעֲזֹר לִי קְצָת בִּסְחִיבַת הַמַּשָׂא הַבַּיְתָה.”

------------------
“הוֹי, אַבָּא!” קָרָאתִי, “הוֹי, אַבָּא, אַתָּה לֹא יוֹדֵעַ כְּלוּם…” רָצִיתִי לְסַפֵּר לוֹ הַכֹּל, בְּבַת-אַחַת, אֲבָל לֹא יָצְאוּ מִפִּי מִלִים – אֶלָא רַק יְבָבָה, וְדַוְקָא יְבָבָה שֶׁל שִׂמְחָה.
“כֵּן, אַבָּא, אַתָּה בֶּאֱמֶת לֹא יוֹדֵעַ! אַתָּה בִּכְלָל לֹא יוֹדֵעַ!…”
“אֲבָל בּוֹא, כְּבָר, בֵּן!” קָרָא אֵלַי אַבָּא, “הַחֲלֵק לְמַטָּה! הַפְּרָס מְחַכֶּה לְךָ! כָּאן, לְמַטָּה…”
“כֵּן, אַבָּא,” חִיַכְתִּי מִתּוֹךְ הַדְּמָעוֹת, “אֲנִי כְּבָר יוֹרֵד, אֲנִי כְּבָר בָּא…”

------------------
שַׂעֲרוֹת שְׂפָמוֹ וּזְקָנוֹ דִגְדְגוּ אוֹתִי בְּכָל מָקוֹם שֶׁבְּפָנַי, וַאֲנִי כִּמְעַט שֶׁפָּרַצְתִּי בִּצְחוֹק.
אֲבָל הִרְגַשְׁתִּי שֶׁזְקָנוֹ שֶׁל הַדּוֹד רָטֹב, וּכְשֶׁסִלֵק פָּנָיו מֵעָלֵי רָאִיתִי שֶׁהוּא בּוֹכֶה.
“נוּ, נוּ, דַי, לֹא צָרִיךְ לְהִתְרַגֵשׁ יוֹתֵר מִדַי,” אָמַר אַבָּא, “לַעֲלוֹת עַל הָעֲגָלָה! צָרִיךְ כְּבָר לָזוּז!” הוּא הִטִיל אֶת מִזְוְדוֹתָיו שֶׁל הַדּוֹד עַל הָעֲגָלָה וְאַחַר כָּךְ עָזַר לוֹ לַעֲלוֹת בְּעַצְמוֹ.

------------------
מִצַד אֶחָד מָשְׁכוּ אוֹתִי בָּתֵּי-הַמּוֹשָׁבָה – שָׁם בָּתִּים וּבְנֵי-אָדָם וְשָׁם יִסְתַּדֵר הַכֹּל! וּמִצַד שֵׁנִי – אוּלַי אַבָּא כָּאן, מֵאֲחוֹרַי, מִתְרוֹצֵץ גַם הוּא וּמְחַפֵּשׂ אֶת הַמְּעָרָה, וְעוֹד מְעַט אוּלַי יִמְצָא אוֹתָהּ.
וְאוּלַי הִיא פֹּה, קָרוֹב, בַּסְּבִיבָה? וְאוּלַי אֶשְׁמַע עוֹד רֶגַע אֶת צַעֲקָתוֹ, שֶׁהִנֵה מָצָא אֶת הַמְּעָרָה וְהַמִּשְׂחָק נִגְמַר וְהַכֹּל בָּא עַל מְקוֹמוֹ בְּשָׁלוֹם?

------------------
לְיַד הַשַּׁעַר טִפַּסְנוּ וְעָלִינוּ עַל גַג עֶמְדַת-הַשְּׁמִירָה וְאַבָּא הֶרְאָה לוֹ אֶת הָרֵי-שׁוֹמְרוֹן, אֶת כְּפָרֵי הָעַרְבִים הַחֲבוּיִים בָּהֶם, אֶת שְׂדוֹת הַקִּבּוּץ הַמְּרֻחָקִים וְאֶת הַבִּצוֹת שֶׁבַּדֶּרֶךְ אֶל הַנַּחַל.
בְּבֵית-הַיְּלָדִים נִתְקַבֵּל הַדּוֹד בְּתַדְהֵמָה גְמוּרָה.
הַיְּלָדִים וְגַם הַמְּטַפְּלוֹת הִשְׁתָּאוּ לְמַרְאֵה בְּגָדָיו הָאֲרֻכִּים וּזְקָנוֹ וְנִדְהֲמוּ מִשְׁאֵלוֹתָיו, שֶׁנֶאֶמְרוּ בְּעִבְרִית-הָאַשְׁכְּנַזִית הַמְּשֻׁנָה שֶׁלוֹ.

------------------
“עוֹד מְעַט,” אָמַר אַבָּא.
“עוֹד מְעַט.”
“הָאֲסַפְסוּף עוֹדוֹ בַּחוּץ, אַבָּא?”
“נִדְמֶה לִי שֶׁהַשּׁוֹטְרִים כְּבָר גֵרְשׁוּ אֶת כֻּלָם, בְּנִי.”
“אַבָּא, אַתָּה יוֹדֵעַ, אֲנִי קְצָת מְפַחֵד.”
וְהָיְתָה זוֹ הַפַּעַם הַיְּחִידָה בְּכָל הַמַּסָע שֶׁלֹא יָכֹלְתִּי לִכְבֹּשׁ אֶת לְשׁוֹנִי.
“אֵין דָבָר,” אָמַר אַבָּא, “אַתָּה רַק יֶלֶד.
אַל תִּשְׁכַּח אֶת הַפַּחַד הַזֶּה.
זְכֹר אוֹתוֹ יַחַד עִם כָּל מַרְאוֹת הַמַּסָע.
יוֹם יָבוֹא, בְּנִי, וְאַתָּה כְּבָר תָּבִין הַכֹּל בְּעַצְמְךָ…”
 הַשִּׁיבָה.

------------------
יָצָאתִי עִם הַדּוֹד אַבְרָם, וְכֻלִי פְּקַעַת שֶׁל שְׁקִיקָה.
מָה הַמַּתָּנָה שֶׁהֵבִיא לִי? מָה הַחֲשָׁאִיוּת הַזּוֹ, מַה סוֹד הַהִתְאַפְּקוּת שֶׁלוֹ, שֶׁדִבֵּר עִם אִמָּא עַל הַכֹּל – וְעַל הַמַּתָּנָה לֹא דִבֵּר?
“מָה הֵבֵאתָ, אַבְרָם?” שָׁאַלְתִּי, "אֲנִי כְּבָר מֻכְרָח לָדַעַת!
“לִפְנֵי שֶׁאֲנִי נוֹתֵן,” אָמַר הַדּוֹד אַבְרָם, “אֲנִי שׁוֹאֵל.”
“כָּל מָה שֶׁתִּרְצֶה,” אָמַרְתִּי, “אֲבָל מַהֵר, מַהֵר!”
“אַתָּה יֶלֶד,” אָמַר אַבְרָם, “עוֹד מְעַט בַּר-מִצְוָה?” “כֵּן,” אָמַרְתִּי, “אַחֲרֵי הַחַגִים.”

------------------
וְהוּא מוֹבִיל אִתּוֹ אֵיזֶה נֶהָג מְפֻקְפָּק שֶׁאֲפִלוּ בְּצוּרָתוֹ אִי-אֶפְשָׁר לְהַבְחִין כַּהֲלָכָה.
מֵאָחוֹר, עַל הָאַרְגָז, הִתְנַהֵל וִכּוּחַ סוֹעֵר.
חָבֵרְדֹב רָתַח כֻּלוֹ מִלַהַט וְאַבָּא שֶׁלִי הִשְׁתַּדֵל לְהַרְגִיעוֹ.
“שְׁמַע,” אָמַר חָבֵרְדֹב “בֶּאֱמֶת שֶׁאֵינֶנִי מֵבִין! מַה זֶה צָרִיךְ לְהִסְתַּתֵּר כָּכָה, כְּמוֹ אֵיזֶה פּוֹשְׁעִים? מָה אֲנַחְנוּ, מַבְרִיחִים? מִשְׁתַּמְטִים מִן הַצָּבָא?…”
“אַתָּה חָבֵרְדֹב,” אָמַר לוֹ אַבָּא "מוּטָב שֶׁתֵּרָגַע!

------------------
עֶרֶב אֶחָד, מַמָשׁ לִפְנֵי חֲשֵׁכָה, פָּגַשׁ אוֹתִי אַבָּא בֶּחָצֵר, כְּשֶׁהוּא נוֹהֵג בַּכִּרְכָּרָה הַקְּטַנָה, הַיְּרֻקָה.
“הֵי, חַבּוּבּ, מִתְחַשֵׁק לְךָ לִרְכֹּב אִתִּי לַבָּנָנוֹת?”
“בֶּטַח,” אֲנִי מֵשִׁיב, “וְעוֹד אֵיךְ!”
“נוּ, אָז לְמָה אַתָּה מְחַכֶּה?” שׁוֹאֵל אַבָּא, “קְפֹץ כְּבָר!”
מִיָד קָפַצְתִּי אֶל הַכִּרְכָּרָה, וְיָשַׁבְתִּי אֵצֶל אַבָּא, עַל הַקֶּרֶשׁ הַצַּר, מַמָשׁ מֵאֲחוֹרֵי הַסּוּסָה הַחַמָה, הַמְּזִיעָה.

------------------
“חִזְקוּ,” צָעַק אֵלָיו חָבֵרְדֹב מִבַּעַד לַחַלּוֹן, “מָה אִתְּךָ? מָה אַתָּה מִשְׁתַּגֵּעַ? אַתָּה רוֹצֶה לַהֲפֹךְ אוֹתָנוּ כָּאן, עַכְשָׁו, אַחֲרֵי כָּל מַה שֶׁעָבַרְנוּ בַּדֶּרֶךְ?…”
“סְמֹךְ!” שָׁר לוֹ חִזְקוּ.
“יִהְיֶה בְּסֵדֶר.
חֲזַק וֶאֱמַץ, חָבֵרְדֹב! מָה אַתָּה אוֹמֵר עָלָיו, נִימֶר?”
לֹא הָיָה טַעַם לְדַבֵּר עִמוֹ.
הוּא הָיָה מַמָשׁ בְּגִלוּפִין.

------------------
אֲבָל הַפַּעַם דַוְקָא אַבָּא הִפְסִיק לַעֲסֹק בַּהֲכָנוֹתָיו, הִבִּיט בִּי פִּתְאֹם מֵעַל כְּלֵי הַצַּיִד שֶׁלוֹ, וְאָמַר:
“תִּרְצֶה לָבוֹא אִתִּי הַפַּעַם? נֵצֵא לְמָקוֹם קָרוֹב.
כָּאן, מֵאֲחוֹרֵי הַחֻרְשׁוֹת.”
רַק שָׁמַעְתִּי אֶת דְבָרָיו שֶׁל אַבָּא, הִתְמַלֵאתִי שִׂמְחָה וּתְשׁוּקַת צַיָדִים אֲמִתִּית.
וְתֵכֶף גַּם שָׁאַלְתִּי אוֹתוֹ שְׁאֵלָה שֶׁל צַיָדִים מֻמְחִים:
“כֵּן, מַה נָצוּד הַפַּעַם, אַבָּא? רָאִיתִי הֲמוֹן חָגְלוֹת מִתְרוֹצְצוֹת בַּפַּרְדֵסִים.

------------------
אוֹ כְּמוֹ שֶׁהָיָה נוֹהֵג לוֹמַר תָּמִיד: חִזְקוּ וְאִמְצוּ! הֲרֵי יָדוּעַ וְגָלוּי לִפְנֵיכֶם שֶׁהַ“חֲזַק וֶאֱמָץ” זוֹהִי סִיסְמָא יְשָׁנָה שֶׁבָּהּ הָיוּ בְּנֵי הַנֹּעַר בַּגּוֹלָה מְבָרְכִים וּמְאַמְצִים אֶת לִבּוֹת עַצְמָם.
וְחִזְקוּ זֶה, נִשְׁתַּגְרָה הַבְּרָכָה הַזּוֹ עַל לְשׁוֹנוֹ וְשָׁכְחָה לָרֶדֶת מִשָׁם.
בְּעֶצֶם הָיָה לוֹ שֵׁם יְהוּדִי מְכֻבָּד כְּמוֹ לְכָל אָדָם.

------------------
רָכַבְנוּ עַל עַנְפֵי הַתּוּת, גָּלַשְׁנוּ מֵהֶם כְּמִמַגְלֵשָׁה וְצָפַרְנוּ כִּמְשֻׁגָעִים בַּצּוֹפָר.
עַד שֶׁחִזְקוּ לֹא יָכֹל עוֹד לְהִתְאַפֵּק וְקָרָא אֶל אַבָּא:
“אוּלַי תָּשִׂים יָד עַל הַבֵּן שֶׁלְּךָ! הוּא עוֹד יִשְׁבֹּר שָׁם מַשֶׁהוּ!”
אֲבָל אֲנִי נִמְלַטְתִּי מִיָד, עִם חֲבֵרַי הָעַרְבִים הַקְּטַנִּים אַל חֲצַר בֵּיתוֹ שֶׁל נִימֶר.
“נוּ מַה יְהוּדִים?” מָחָה חָבֵרְדֹב אֶת הַזֵּעָה מִמִצְחוֹ, “אֵיךְ כָּתוּב שָׁם: הָאַחַת יָדוֹ עוֹמֶסֶת הַבָּנָנוֹת, וּבַשְׁנִיָּה יֹאחֵז אֶת הַשַּׂק!…”

------------------
וְהוּא כְּמוֹ הִרְגִישׁ בְּחֶרְדָתִי.
“אַתָּה מְרַחֵם עָלָיו, מָה, חַבּוּבּ?”
“כֵּן,” אָמַרְתִּי, “רַק בִּגְלַל שַׂק עָלוּב שֶׁל בָּנָנוֹת.”
“כָּכָה זֶה,” אָמַר אַבָּא, “בֶּאֱמֶת זֶה לֹא מְשַׂמֵחַ.”
אֲבָל אֲנִי לֹא יָכֹלְתִּי לְהֵרָגַע.
“לְבֵית-הַסֹּהַר, אַבָּא, רַק בִּגְלַל שַׂק שֶׁל בָּנָנוֹת,” הִקְשֵׁיתִי.
“אַח, חַבּוּבּ, אַתָּה מַרְבֶּה הַבֹּקֶר בְּקֻשְׁיוֹת.
תִּגְדַל וְתָבִין.”
כְּשֶׁהִגַעְנוּ אֶל בֵּית-הַיְּלָדִים, אָמַר אַבָּא:
“נוּ, שָׁלוֹם.
לְהִתְרָאוֹת.

------------------
לֹא יָדַעְתִּי בְּדִיוּק עַל מָה אֲנִי שָׂמֵחַ יוֹתֵר: עַל כָּךְ שֶׁיָּצָאתִי עִם אַבָּא לְצֵיד הַנּוּטְרִיוֹת וְעָזַרְתִּי לוֹ מַמָשׁ כְּמוֹ גָדוֹל, אוֹ עַל שְׁלשֶׁת גוּרֵי הַנּוּטְרִיוֹת הַנִּפְחָדִים שֶׁהִצְלִיחוּ לְהִנָצֵל…
------------------
וְאַבְרָם אָמַר:
“שְׁמַע, יֶלֶד, חַגִים שְׁמַגִים.
אַחֲרֵי רֹאשׁ-הַשָּׁנָה בָּא לוֹ חַג סֻכּוֹת, וְאַחֲרֵי חַג סֻכּוֹת בָּא לוֹ חֲנֻכָּה.
וְאַחֲרֵי חֲנֻכָּה בָּא לוֹ הַפֶּסַח.
וּמָתַי אֶסַע? תָּמִיד זֶה לִפְנֵי הַחַגִים אוֹ אַחֲרֵי הַחַגִים!…”
וְאִמָּא אָמְרָה מֵאֵצֶל הַכִּיוֹר:
“עַכְשָׁו אַתֶּם יְכוֹלִים לָצֵאת.
וְשֶׁלֹא תְּאַחֲרוּ, אַבְרָם.” אַבְרָם מִעֵךְ אֶת הַסִּיגָרִיָה וְאָמַר:
“שָׁמַעְתָּ, יֶלֶד? שֶׁלֹּא תְּאַחֵר, כִּי אִמָּא תִּכְעַס!…”
וְהוּא קָרַץ לִי בְּעֵינוֹ קְרִיצָה עֲקוּמָה וּמַצְחִיקָה.

------------------
“בּוֹא, נַתִּיר אֶת הַסּוּסָה,” אָמַר אַבָּא.
וַאֲנִי עָזַרְתִּי לוֹ כַּמָּה שֶׁיָּכֹלְתִּי.
הָיָה נָעִים לַעֲבֹד עִם אַבָּא, בַּחֹשֶׁךְ, בְּתוֹךְ הָאֻרְוָה, וְגַם הִרְגַּשְׁתִּי שֶׁעֶזְרָתִי רְצוּיָה וְאֵינֶנִי מַפְרִיעַ.
בָּעֶרֶב, לִפְנֵי לֶכְתִּי לִישֹׁן, שָׁאַלְתִּי אֶת אַבָּא:
“אַבָּא, אֵיךְ יִתְפְּסוּ הַשּׁוֹמְרִים אֶת הַגַּנָב? הֲרֵי הוּא נִמְלַט.”
“וְעוֹד אֵיךְ נִמְלַט,” אָמַר אַבָּא, “בִּזְרִיזוּת שֶׁל חַיָה.
אֲבָל בְּוַדַאי יַחֲזֹר, כִּי הֲרֵי לֹא הִצְלִיחַ.”

------------------
בִּרְכַּת הַשֶּׁפַע וְהַהִשְׁתָּרְשׁוּת וְכָל שְׁאָר הַבְּרָכוֹת שֶׁמְדַבְּרִים עֲלֵיהֶן תָּמִיד בְּעַרְבֵי חַגִים וְיָמִים טוֹבִים.
וְעַד הַיּוֹם אֵינֶנִי בָּטוּחַ אִם מִישֶׁהוּ מִבֵּין הַשּׁוֹמְעִים בֶּאֱמֶת יוֹרֵד לְסוֹף כַּוָנָתָן…
וּבֵין הַחֲבֵרִים הַמַּקִיפִים אֶת “הַגְּרוּטָאָה” וּמְשַׁתְּפִים עַצְמָם בְּשִׂמְחַת הַיְּצִיאָה, עוֹמֵד לוֹ גַם הַמַּזְכִּיר וְנוֹשֵׂא בִּקְצָרָה אֶת בִּרְכַּת-הַדֶּרֶךְ אֶל הַחֲבֵרִים הַיּוֹצְאִים:

------------------
חֶשְׁבּוֹנוֹ, חֶשְׁבּוֹן-עָרְמָתוֹ, הָיָה פָּשׁוּט: בְּכָל רֶגַע עֲשׂוּיִים חֲבֵרֵינוּ הַנִּמְלָטִים לְהַגִיעַ אֶל תַּחֲנַת-הַמִּשְׁטָרָה.
מִיָד בְּבוֹאָם יַזְעִיקוּ שָׁם עֶזְרָה.
הַמִּשְׁטָרָה תְּמַהֵר אֶל הַ”גְרוּטָאָה" הַתְּקוּעָה בְּתוֹךְ הַמַּחְסוֹם כְּדֵי לְחַלְצָהּ.
וְכָךְ יֵשׁ סִכּוּיִים טוֹבִים שֶׁלַמַּשָׂאִית וּלְמִטְעָנָהּ הַיָּקָר לֹא יֶאֱרַע דָבָר.
“יָכוֹל אַתָּה לְהַאֲמִין אוֹ שֶׁלֹא לְהַאֲמִין,” הִמְשִׁיךְ אַבָּא וְסִפֵּר, “אֵיךְ שֶׁתִּרְצֶה.

------------------
קַמְתִּי מִתּוֹךְ הַבֹּץ, נִגַבְתִּי אֶת דִמְעוֹתַי וְהָלַכְתִּי לָקַחַת אֶת הַמַּעְדֵר.
“סוּסָה מְשֻׁגַעַת,” אָמַר אַבָּא, מִתְנַשֵׁף מֵרִיצָתוֹ הַאֲרֻכָּה, “אֲבָל עַכְשָׁו הִיא בְּיָדֵינוּ.”
כְּשֶׁיָּצָאתִי מִבֵּין הַגְּפָנִים אֶל הַדֶּרֶךְ, חָשְׁכוּ עֵינֵי.
כָּל הַדֶּרֶךְ, מֵהַמִּסְעָף וְעַד לְרַחֲבַת-הַסֻּכָּה הָיְתָה מוּצֶפֶת מַיִם.
וְהַמַּיִם עוֹד הוֹסִיפוּ וְשָׁטְפוּ מֵעָלֶיהָ אֶל תְּעָלַת-הַנִּקוּז בְּגַלִים קְטַנִּים וּמַקְצִיפִים.

------------------
וְאוּלַי נְמִיוֹת? רָאִיתִי מִשְׁפַּחַת נְמִיוֹת לְיַד בּוֹר-הָאַשְׁפָּה! אוֹ אוּלַי גִירִיוֹת? רָאִיתִי גִירִיוֹת מִתְגַנְבוֹת בָּעֲרָבִים בֵּין הָרְפָתוֹת!”
אַבָּא הִקְשִׁיב לִי וְחִיֵךְ.
“שְׁמַע, אַתָּה מַמָשׁ צַיָד מֻמְחֶה.
אֵיפֹה זֶה לָמַדְתָּ לְהַכִּיר אֶת כָּל הַחַיוֹת הָאֵלֶה?”
“זֶה עוֹד כְּלוּם, אַבָּא!” הִתְפָּאַרְתִּי.
“אֲנִי מַכִּיר גַם אֶת הָאֲגַמִיוֹת שֶׁבַּבְּרֵכוֹת, אֶת אַרְנְבוֹת הַשָּׂדֶה, וַאֲנִי מַכִּיר אֲפִלוּ אַיָלוֹת!”
“אַיָלוֹת אֵין כָּאן,” אָמַר אַבָּא.

------------------
“מַה זֹאת אוֹמֶרֶת, תֵּרָגַע?” שָׁאַל חָבֵרְדֹב בְּרִתְחָה “אֵיזוֹ צוּרָה יֵשׁ לְכָל הַמַּסָע הַזֶּה? מַה זֶה, כָּכָה עוֹשִׂים? כָּכָה נוֹהֲגִים יְהוּדִים? כָּכָה זֶה מְכֻבָּד? לִנְסֹעַ בַּחֲשַׁאי, כְּמוֹ גַנָבִים! שָׁמַעְתִּי מְסַפְּרִים בַּמֶּשֶׁק הַשָּׁכֵן שֶׁהִנֵה נָסְעוּ חֲבֵרִים לְהָבִיא שְׁתִילֵי תַּפּוּחִים מִסְבִיבוֹת חֶבְרוֹן.
אֲבָל לֹא שָׁמַעְתִּי שֶׁיִסְעוּ כָּכָה, מִתּוֹךְ בּוּשָׁה!…”

------------------
הַדֶּרֶךְ חֲזָרָה חָלְפָה בִּמְהִירוּת עֲצוּמָה.
חִזְקוּ נָהַג כִּמְטֹרָף, כְּשִׁכּוֹר.
הוּא הֵרִיץ אֶת הַ“גְרוּטָאָה” בְּכָל כֹּחַ בְּרָגֶיהָ הַחוֹרְקִים וְסָחַט מִמֶנָה אֶת טִפּוֹת נִשְׁמָתָהּ הָאַחֲרוֹנוֹת.
יָכֹלְתִּי עַכְשָׁו לִרְאוֹת אֶת הַדֶּרֶךְ הַיָּפָה שֶׁלֹא רָאִיתִי אֶתְמוֹל.
הָרִים כְּחֻלִים וְיָפִים, חֻרְשׁוֹת זֵיתִים מְצִלוֹת וּכְפָרִים לְבַנְבַּנִים הַתְּלוּיִים לָהֶם בְּרָאשֵׁי הֶהָרִים.
בְּשָׁעָה מֻקְדֶמֶת זוֹ שֶׁל הַבֹּקֶר הָיָה הַכְּבִישׁ כִּמְעַט רֵיק.

------------------
וּבִרְכַּת הַבָּנָנוֹת מֵאֶרֶץ יִשְׂרָאֵל תְּהַלֵּךְ בְּיַמִים רְחוֹקִים וַאֲפִלּוּ אֶל הָאוֹקְיָנוֹסִים תַּגִּיעַ.
וּמִי יוֹדֵעַ עַד לְאָן יִנְדֹד שְׁמָן הַטּוֹב שֶׁל בָּנָנוֹת הַשָּׁרוֹן?
וְאֵין זוֹ שִׂמְחַת הַיְּצִיאָה בִּלְבַד.
הוֹי לֹא וָלֹא! הֲרֵי אֵלוּ בְּעֶצֶם כַּמָּה שְׂמָחוֹת: שִׂמְחַת הַיְּצִיאָה וְהַרְגָשַׁת הַשְּׁלִיחוּת.
כֵּן, כֵּן, מַמָּשׁ הַרְגָשַׁת שְׁלִיחוּת.

------------------
הֲיִתָּכֵן שֶׁנִּפְתַּח בְּסִפּוּר וּכְבָר נִשְׁלַח אֶת “הַגְּרוּטָאָה” לְדַרְכָּהּ וְעוֹד מְעַט וְהִיא כְּבָר תַּחֲרֹק בְּמַעֲלֵה הַכְּבִישׁ בֵּין תּוּל-כַּרֶם לִשְׁכֶם, וְאַתֶּם לֹא תֵּדְעוּ בִּכְלָל מִי הוּא הַנּוֹהֵג בָּהּ, וּמִי הֵם הַמֻּנָחִים עַל אַרְגָּזָהּ, חֲבוּיִים מִתַּחַת לַעֲרֵמוֹת הַשַּׂקִים, וּמִסְתַּתְּרִים תַּחַת הַיְּרִיעוֹת שֶׁבָּהֶן יְכַסוּ עַל נִטְעֵי-הַבָּנָנוֹת הָרַכִּים?
וּבְכֵן רֹאשׁ וְרִאשׁוֹן לַיּוֹצְאִים הָיָה חֲבֵרֵנוּ חִזְקוּ.

------------------
מִכָּל פִּנָה נִתְרוֹמְמוּ בְּבֶהָלָה אֲנָפוֹת וְשַׁלְדָגִים, וְסוּפִיּוֹת מְבֻלְבָּלוֹת הִשְׁמִיעוּ קוֹלוֹת חֲרָדָה וְאָצוּ רָצוּ עַל פְּנֵי הַמַּיִם.
לֹא יָכֹלְתִּי לִרְאוֹת כְּלוּם בִּגְלַל גַבּוֹ שֶׁל אַבָּא וּבִגְלַל הָרַעַם הַפִּתְאֹמִי וּבִגְלַל הֶעָשָׁן שֶׁעָלָה מִן הָאֶקְדָח.
“פָּגַעְתָּ בָּהֶם, אַבָּא?” שָׁאַלְתִּי.
אַבָּא הִתְרוֹמֵם וְהֵחֵל לָרוּץ אֶל שְׂפַת הַמַּיִם.
“בּוֹא מַהֵר!” קָרָא אֵלַי, “יֵשׁ כָּאן מַשֶׁהוּ! נִדְמֶה לִי שֶׁפָּגַעְתִּי.”

------------------
וְאַחַר-כָּךְ, כְּשֶׁהָיְתָה קְרֵבָה וּבָאָה “הַפַּעַם הַבָּאָה”, הָיָה אַבָּא מִתְנַעֵר מִכָּל הַבְטָחוֹתָיו שֶׁנִּתְּנוּ בַּחִפָּזוֹן, וְהָיָה מַעֲרִים עָלַי תָּרוּצֵי-תֵּרוּצִים וְסִפּוּרֵי-סִפּוּרִים חֲדָשִׁים, רַק כְּדֵי לְשַׁכְנְעֵנִי שֶׁהַצַּיִד עֲדַיִן אֵינוֹ בִּשְׁבִילִי, שֶׁאֲנִי עֲדַיִן קָטָן מִדַי וְרַךְ מִדַי לְעִסוּקִים שֶׁכָּאֵלֶה שֶׁל מְבֻגָרִים.
וַאֲנִי הָיִיתִי נֶעֱלָב, כַּמּוּבָן.
נֶעֱלָב עַל שֶׁאַבָּא דוֹחֶה אוֹתִי כָּכָה, סְתָם, רַק כְּדֵי לְהִפָּטֵר מִמֶנִי.

------------------
אַחֲרֵי הַתֵּה הָפְכָה אִמָּא עֲצוּבָה קְצָת יוֹתֵר.
הִיא קָמָה, נֶאֶנְחָה וְנִקְתָה אֶת הַשֻּׁלְחָן וְהַכּוֹסוֹת.
אַבְרָם עִשֵׁן לוֹ סִיגָרִיָה, וְאָמַר: “אֵין צֹרֶךְ בְּכָל הָאֲנָחוֹת.
אֲמֵרִיקָה זֶה לֹא בִּקְצֵה הָעוֹלָם.
וְגַם אֶפְשָׁר לִכְתֹּב מִכְתָּבִים.” פִּתְאֹם טָפַח עַל בִּרְכַּי, “הֲרֵי הַיֶּלֶד שֶׁלָךְ הוּא כַּתְבָן קְצָת, נָכוֹן? אָז שֶׁיִכְתֹּב!”
“בֶּטַח,” אָמַרְתִּי, “בֶּטַח שֶׁאֶכְתֹּב.
וְאַתָּה תִּשְׁלַח לִי בּוּלִים.”
הַדּוֹד אַבְרָם פָּרַץ בִּצְחוֹק.

------------------
יָשַׁבְנוּ בַּסֻּכָּה וּבָצַעְנוּ אֶת בְּשַׂר-הָאֲבַטִיחִים הָאָדֹם וְהַקָּרִיר.
וּמֵי-הַדְּבַשׁ נָזְלוּ מִבַּעַד לְסִדְקֵי הַקְּרָשִׁים אֶל הָאֲדָמָה שֶׁמִּתַּחַת.
וְאַבָּא אָמַר:
“מִתַּחַת לַסֻּכָּה יֵשׁ מְהוּמָה שֶׁל דַבּוּרִים.
מֵי-הַדְּבַשׁ שֶׁל הָאֲבַטִיחִים מוֹשְׁכִים אוֹתָם הֵנָה מֵרָחוֹק.
צָרִיךְ לְהִזָהֵר.”
הֵצַצְתִּי מִבַּעַד לַסְּדָקִים וְרָאִיתִי אֶת הַנְּחִיל הַכָּתֹם-אָדֹם מְזַמְזֵם וְחָג לוֹ חוּגוֹת בֵּין עַמוּדֵי הָעֵץ שֶׁל הַשּׁוֹמֵרָה.

------------------
חֲבֵרֵינוּ קָמוּ מִיָד וְאַבָּא גַם מָשַׁךְ בְּיָדִי וֶהֱקִימֵנִי אִתּוֹ.
“הָרְחָבָה כְּבָר כִּמְעַט הִתְרוֹקְנָה,” הִמְשִׁיךְ נִימֶר, “בְּעוֹד זְמַן קָצָר נוּכַל לָצֵאת לַדֶּרֶךְ!”
חָבֵרְדֹב לֹא הִסְכִּים לַהַצָּעָה.
"חֲבֵרִים! אָמַר בְּתֹקֶף, “אֲנִי מַצִיעַ שֶׁלֹּא נִסְתַּבֵּךְ בְּסִכּוּנֵי-שָׁוְא.
נְחַכֶּה עַד הַבֹּקֶר, וְנֵצֵא מִכָּאן בְּשַׁיָרָה, בְּלִוְיַת הַמִּשְׁטָרָה הַבְּרִיטִית.
אָסוּר לָנוּ לְהִסְתַּכֵּן שׁוּב!”
חִזְקוּ גִחֵךְ לְעַצְמוֹ גִחוּךְ קַל וְאָמַר:
“חָבֵרְדֹב, אַתָּה טוֹעֶה.

------------------
אֲבָל אֲנִי בֶּאֱמֶת לֹא הִתְכַּוַנְתִּי.
פָּשׁוּט עָשִׂיתִי מָה שֶׁאָמַר לִי אַבְרָם.
וּפִתְאֹם, כָּכָה, בְּלִי שׁוּם הַתְרָאָה, נוֹפֶלֶת לָהּ צִפּוֹר מִסְכֵּנָה לְרַגְלַי.
“אֲנִי לֹא רָצִיתִי,” אָמַרְתִּי לְאַחַר שֶׁהִתְאוֹשַׁשְׁתִּי קְצָת.
“בָּאֱמֶת שֶׁלֹא רָצִיתִי.” הֵסַבְתִּי עֵינַי מִן הַצִּפּוֹר, וּמִהַרְתִּי לְהַחֲזִיר לְדוֹד אַבְרָם אֶת הָרוֹבֶה.
“דַי!” קָרָאתִי.
“דַי! בּוֹא כְּבָר, אַבְרָם! בּוֹא, נִסְתַּלֵק מִפֹּה!…”

------------------
מַה יֵשׁ בָּאֲדָמָה שֶׁלָנוּ שֶׁגוֹרֵם לָעֲנָבִים לְהַבְשִׁיל כָּל-כָּךְ מְאֻחָר, סָמוּךְ לְרֹאשׁ-הַשָּׁנָה? הֲרֵי הָאֲדָמָה אוֹתָהּ הָאֲדָמָה מִסָבִיב, אַדְמַת מִישׁוֹר שְׁחוֹרָה וּשְׁמֵנָה.
וְהַלַּחוּת – אוֹתָהּ לַחוּת הַמְּעִיקָה מִסָבִיב וְהַחֹם הַקָּשָׁה שֶׁל חֹדֶשׁ אָב – אוֹתוֹ חֹם.
וְאַבָּא אָמַר פִּתְאֹם:
“הִזָהֵר! כָּאן הַיְּרִידָה אֶל הַוָּאדִי.
הַדֶּרֶךְ מִתְפַּתֶּלֶת.
סִבּוּב אֶחָד מֻטְעֶה – וְהָעֲגָלָה תִּתְהַפֵּך!”
מָשַׁכְתִּי בַּמּוֹשְׁכוֹת בְּבַת אַחַת.

------------------
וַאֲנִי תָּמַהְתִּי בְּלִבִּי: אֵיךְ זֶה שֶׁיֵשׁ גַם צַד מְשַׂמֵחַ בִּגְנֵבָה? אֲבָל כָּךְ אָמַר אַבָּא, וְאַבָּא וַדַאי יוֹדֵעַ.
הַנְּסִיעָה בַּחֲזָרָה לֹא הָיְתָה טוֹבָה וּנְעִימָה כְּמוֹ הַדֶּרֶךְ אֶל הַבָּנָנוֹת.
אַבָּא נֶחְפַּז מְאֹד וְהֵאִיץ בַּסּוּסָה כָּל הַזְּמַן.

------------------
“אִם צָרִיךְ לִשְׁכַּב מִתַּחַת לַשַּׂקִים – אָז נִשְׁכַּב! וְאִם נֵאָלֵץ לִכְרֹעַ כָּל הַדֶּרֶךְ בַּחֲזָרָה מִתַּחַת לַשְּׁתִילִים – אָז…” לֹא הִסְפַּקְתִּי לִגְמֹר, כִּי פִּתְאֹם הִגִיעָה אֵלֵינוּ קְרִיאָתוֹ הַנִּרְגֶשֶׁת שֶׁל יְחִזְקִיָהוּ:
“חֶבְרֶה, שֶׁקֶט! שִׁכְבוּ בְּשֶׁקֶט, אַל תָּזוּזוּ! אֲנַחְנוּ מִתְקָרְבִים לִשְׁכֶם!…”
לֹא שַׁרְנוּ שִׁירֵי מוֹלֶדֶת בְּאוֹתָהּ שָׁעָה.
לֹא סִפַּרְנוּ הֲלָצוֹת וְלֹא נָשָׂאנוּ דְבָרִים.
הִשְׁתַּתַּקְנוּ כְּמוֹ דָגִים.

------------------
וְאַחַר-כָּךְ, בְּעוֹד הַיָּדַיִם לַחוֹת מִן הָרְחִיצָה הֵחֵלָה הַפָּרָשָׁה הַאֲרֻכָּה וְהַמְּיַגַעַת שֶׁל הַתּוֹדוֹת וְהַבְּרָכוֹת.
לִלְחִיצוֹת הַיָּדַיִם לֹא הָיָה סוֹף.
וּטְפִיחוֹת הַכָּתֵף נֶעֶרְכוּ בְּעִבְרִית, בְּעַרְבִית וַאֲפִלוּ בְּיִידִישׁ… גַּם אֲנִי נִפְרַדְתִּי מִידִידַי הַקְּטַנִּים שֶׁאֲפִלוּ אֶת שְׁמוֹתֵיהֶם לֹא הִסְפַּקְתִּי לִלְמֹד.
בְּאֵיזֶה עֵינַיִם טוֹבוֹת הִבַּטְנוּ נַעַר בְּרֵעֵהוּ.

------------------
הַסּוּסָה כְּבָר הֵחֵלָה לְגַלוֹת סִימָנֵי קֹצֶר-רוּחַ, רָקְעָה בְּרַגְלֶיהָ וְנִסְתָה אֲפִלוּ לְהִסְתוֹבֵב בַּמָּקוֹם.
"אוֹ הִנֵה הַיֶּלֶד! קָרָא הַדּוֹד כְּשֶׁבָּאנוּ אֶל הָעֲגָלָה, “בֵּן יַקִיר לִי אֶפְרַיִם…”
“אֲנִי בִּכְלָל לֹא אֶפְרַיִם,” אָמַרְתִּי.
אֲבָל תְּשׁוּבָתִי לֹא נִשְׁמְעָה כִּי הַדּוֹד הִתְנַפֵּל עָלַי בְּחִבּוּקִים וְנִשׁוּקִים נוּסַח אֲמֵרִיקָה – וְכִמְעַט שֶׁהֶחֱנִיק אוֹתִי מֵרֹב חִבָּה.

------------------
אוּלַי אֵין כָּאן רוֹעֶה בִּכְלָל, אֶלָּא מִישֶׁהוּ אַחֵר, הַמִּתְכַּוֵן לִפְגֹעַ בִּי וּלְהַכְאִיב לִי? וְאוּלַי הָרוֹעֶה דַוְקָא יֶשְׁנוֹ – אֲבָל נֶחְבָּא, וְהוּא שֶׁמֵטִיל בִּי אֶת אֲבָנָיו? אוֹ אוּלַי אֵין כָּאן… אוֹ… – אֶלָא שֶׁמַשְׁלִיךְ הָאֲבָנִים הָאַלְמוֹנִי לֹא הִנִיחַ לִי לַעֲמֹד וְלַחְשֹׁב זְמַן רַב; אֶבֶן גְדוֹלָה, שֶׁהוּעֲפָה אֵלַי בְּכֹחַ, פָּגְעָה בְּרַגְלִי וְכִמְעַט הִפִּילָה אוֹתִי אֶל הַסְּלָעִים.
לֹא יָכֹלְתִּי עוֹד לְהִתְאַפֵּק.

------------------
בְּעוֹד אֲנִי מַתְקִין אֶת אַחַד הַסְּכָרִים, שָׁמַעְתִּי מֵאֲחוֹרֵי גַבִּי, מִכִּווּן הַסֻּכָּה, אֶת קוֹל מִצְהֲלוֹתֶיהָ שֶׁל הַסּוּסָה וְאַחַר-כָּךְ גַם שָׁמַעְתִּי קוֹל קִרְקוּשׁ וְדִרְדוּר וַחֲרִיקַת-קְרָשִׁים רְחוֹקָה.
כְּשֶׁקָרַבְתִּי לִקְצֵה הַשּׁוּרָה, רָאִיתִי פִּתְאֹם אֶת אַבָּא רָץ וּמְמַהֵר עַל הַדֶּרֶךְ, מִחוּץ לָעֲרוּגוֹת.
“מַה קָרָה, אַבָּא?” קָרָאתִי אֵלָיו כְּנִבְהָל.
“הַסּוּסָה,” צָעַק אַבָּא וְלֹא הִפְסִיק מֵרִיצָתוֹ, “הַסּוּסָה בָּרְחָה!”

------------------
שָׁכַחְתִּי אֶת הַתַּחֲרוּת, שָׁכַחְתִּי אֶת הַמְּעָרָה, שֶׁצָרִיךְ הָיִיתִי לְגַלוֹתָהּ, שָׁכַחְתִּי אֶת עֲצֵי-הֶחָרוּב הַצּוֹמְחִים מִתּוֹךְ אֲרֻבַּת-הַסְּלָעִים; שָׁכַחְתִּי הַכֹּל! וְרַק רַצְתִּי וּבָכִיתִי בֵּין הַשִּׂיחִים וּבֵין גַלֵי-הָאֲבָנִים – הָלְאָה מֵעֵדֶר הָעִזִים, הַרְחֵק מִן הָרוֹעֶה הַמְּרֻשָׁע שֶׁיִדָה בִּי אֶת אֲבָנָיו, הַיְּשֵׁר אֶל מוּל בָּתֵּי הַמּוֹשָׁבָה, הַמְּצִיצִים אֵלַי בְּשַׁלְוָה מִן הַמֶּרְחָק…
הַיּוֹם הַנָּאֶה שִׁטָה בִּי.

------------------
“אַתָּה חָבֵרְדֹב,” אָמַר לוֹ אַבָּא “שׁוֹכֵחַ אֶת הָעִקָר, אֶת הַמַּטָרָה: אֲנַחְנוּ, כְּלוּם לְטַיֵל אֲנַחְנוּ נוֹסְעִים?”
“לֹא, לֹא,” מִהֵר חָבֵרְדֹב לְהָשִׁיב “בֶּטַח שֶׁלֹא! אֲנִי יוֹדֵעַ.
אֲבָל…”
“וּבְכֵן, לֹא לְטַיֵל,” מַפְסִיק אוֹתוֹ אַבָּא "זֶהוּ הָעִקָר.
וְאַל תִּשְׁכַּח; לְהָבִיא שְׁתִילִים וְלַחֲזֹר בְּשָׁלוֹם! וְאַבָּא נָהַג עִם חָבֵרְדֹב בַּאֲדִיבוּת וַאֲפִלוּ לֹא הִזְכִּיר שֶׁגַם הַיֶּלֶד הַקָּטָן נוֹסֵעַ עִמָהֶם.

------------------
“אַתָּה נִימֶר, הִתְכַּבֵּד לְךָ וְשֵׁב לְפָנִים! וְהַכֹּל יִהְיֶה בְּסֵדֶר! מַה יֵשׁ לְדַבֵּר הַרְבֵּה? צָרִיךְ לְהִתְחַזֵק!…” חִזְקִי כִּסָה אֶת רֹב פָּנָיו בְּמִשְׁקְפֵי-נֶהָגוּת גְדוֹלִים.
וּמָשַׁךְ אֶת כּוֹבַע הַנֶּהָגִים שֶׁלוֹ לְמַטָּה מִמִצְחוֹ, שֶׁיַּסְתִּיר כָּל מַה שֶׁלֹא הִסְתִּירוּ הַמִּשְׁקָפַיִם.
וְעוֹד כָּרַךְ עַל צַוָארוֹ אֵיזֶה צְעִיף-נֶהָגִים מְזֹהָם שֶׁשָּׁכַח מֶנְדֶל-בַּעַל-הַגְּרוּטָאָה.

------------------
שָׁמַעְתִּי מֵחֲבֵרַי שֶׁאַבָּא וְאִמָּא רוֹגְזִים עָלַי מְאֹד.
גַם בִּגְלַל מַעֲשֵׂה הַקְּטָטָה אֲבָל יוֹתֵר בִּגְלַל הַפְּרִיצָה הַמְּגֻנָה אֶל הַחֶדֶר, וּבִגְלַל הַנֶּזֶק שֶׁגָרְמוּ חֲבֵרַי, שְׁבִירַת הַדְּלָתוֹת, רִסוּק הַמַּשְׁקוֹף וְהַכֹּל.
לְמַעַן הָאֱמֶת, לֹא הָיוּ לִי שׁוּם כַּוָנוֹת לְחַבֵּל בַּחֶדֶר.
וְאִלוּ הָיָה אַבָּא בָּא אֵלַי וּמוּכָן לִשְׁמֹעַ מַה בְּפִי – גַם הָיִיתִי מַסְבִּיר לוֹ זֹאת.
הֲרֵי זוֹ הָיְתָה מַמָשׁ שַׁרְשֶׁרֶת מַעֲצִיבָה שֶׁל אִי-הֲבָנוֹת.

------------------
אַתָּה רוֹאֶה בְּעַצְמְךָ כַּמָּה הַצַּיִד כְּבָר קָרוֹב לְמַלְכֹּדֶת.”
וְאַבָּא הֵרִים אַט אַט אֶת יָדוֹ הָאוֹחֶזֶת בָּאֶקְדָח, הֵזִיז אֶת קְנֵה הָאֶקְדָח לְכָאן וּלְשָׁם, אַךְ הַיְּרִיוֹת לֹא בָּאוּ…
גוּרֵי הַנּוּטְרִיוֹת הִשְׁתּוֹבְבוּ עִם הוֹרֵיהֶם מַמָשׁ כִּילָדִים קְטַנִים.
הֵם הִתִּיזוּ מַיִם אֶחָד עַל חֲבֵרוֹ, צָלְלוּ פִּתְאֹם מִתַּחַת לְבֶטֶן אִמָן, נִשְׁכְכוּ זֶה אֶת זֶה וְהִשְׁמִיעוּ תּוֹךְ כְּדֵי כָּךְ קוֹלוֹת נִחְרוּר מְשֻׁנִים.
גַם זוּג הַהוֹרִים לֹא חָשׁ וְלֹא הִרְגִישׁ בְּשׁוּם דָבָר.

------------------
אֹרְחוֹת הַגְּמַלִים הָיוּ מִשְׂתָּרְכוֹת לְאֹרֶךְ הַנַּחַל הַזֶּה שֶׁמִּתַּחְתֵּנוּ עַל שְׂפַת-הַיָּם.
אֵלֶה הָיוּ אֲבַטִיחֵי-יְצוּא,” צָחַק אַבָּא.
“עוֹד לִפְנֵי שֶׁהָיוּ לָנוּ תַּפּוּזֵי-יְצוּא כְּבָר הָיוּ לָנוּ אֲבַטִיחֵי-יְצוּא…”
אַבָּא יָרַד בַּסֻּלָם הָרָעוּעַ אֶל הַמִּקְשָׁה.
שְׁלַבֵּי הָעֵץ חָרְקוּ וְנֶאֶנְחוּ כְּשֶׁטִפֵּס אַבָּא וְחָזַר וּבְיָדוֹ אֲבַטִיחַ מְבֻקָע.
“יוֹדֵעַ אַתָּה, בֵּן, אֵיךְ נִקְרָאוֹת הָרוּחוֹת הַיָּפוֹת וְהַיְּבֵשׁוֹת הָאֵלֶה?”

------------------
פִּטְפֵּט שָׁם קְצָרוֹת עִם הַזָּקִיף וְהִמְשִׁיךְ הָלְאָה, אֶל הַשַּׁעַר.
הַזָּקִיף הַמֻּפְקָד עַל הַשַּׁעַר הִתִּיר לוֹ לְהָצִיץ מִבַּעַד לַצֹּהַר הַקָּטָן, דֶרֶךְ שַׁעַר הַבַּרְזֶל הַכָּבֵד, אֶל הָרְחָבָה שֶׁבַּחוּץ.
נִימֶר הֵצִיץ וְאַחַר כָּךְ גַּם טִפֵּס וְעָלָה עַל חוֹמַת הֶחָצֵר, מִצִדָהּ הַפְּנִימִי, וְהִשְׁקִיף בִּזְהִירוּת עַל פְּנֵי הָרְחָבָה שֶׁלְמַטָּה.
“רַבּוֹתַי, יֵשׁ לִי בְּשׂוֹרָה טוֹבָה בִּשְׁבִילְכֶם,” אָמַר נִימֶר בְּשׁוּבוֹ לַחֶדֶר.

------------------
אֵיפֹה כָּל הַמִּזְוָדוֹת?” כָּעַס פִּתְאֹם עַל אִמָּא.
עָמַדְנוּ – אִמָּא וַאֲנִי – עַל הַמִּרְפֶּסֶת וְרָאִינוּ אֵיךְ אַבָּא מַעֲמִיס אֶת מִזְוְדוֹתָיו שֶׁל הַדּוֹד עַל הָעֲגָלָה, אֵיךְ הוּא עוֹזֵר לַדּוֹד לַעֲלוֹת וּלְהִתְיַשֵׁב בִּמְקוֹמוֹ.
אַחַר-כָּךְ לָקַח אַבָּא אֶת הַמּוֹשְׁכוֹת בְּיָדָיו וְקָרָא: “דִיוֹ” וְגַלְגַלֵי הָעֲגָלָה חָרְקוּ, וְהִיא הִתְחִילָה מִתְרַחֶקֶת עַד שֶׁנֶעֶלְמָה בַּחֲשֵׁכָה.
“צָרִיךְ לָלֶכֶת לִישֹׁן,” אָמְרָה אִמָּא.
“בֶּאֱמֶת, כְּבָר נוֹרָא מְאֻחָר.”

------------------
הֲרֵי לִפְנֵיכֶם הַר גְרִזִים הַמְּיֻעָר וּמוּלוֹ הַגּוּשׁ הֶעָצוּם שֶׁל הַר עֵיבָל הַקֵּרֵחַ, הַמַּטְרִישׁ סְלָעָיו בְּצֶבַע אָפוֹר.
הֲרֵי לִפְנֵיכֶם קִבְרֵי-הַשֵּׁיכִים, עֲגֻלֵי הַכִּפּוֹת, הַמַּלְבִּינִים עַל הַפְּסָגוֹת הַגְּבוֹהוֹת וְנִרְאִים בָּאֱמֶת כְּמִקְדָשִׁים זְעִירִים הַמִּתְגָרִים בְּרוּחוֹת הֶהָרִים הַחֲזָקוֹת.
הֲרֵי לִפְנֵיכֶם הַתִּלִים הָעַתִּיקִים תֵּל-תַעְנַךְ וְתֵל-תִּרְצָה.

------------------
בְּכִי הִצְטָרֵף לִבְכִי, וּכְבָר לֹא יָדַעְתִּי בִּכְלָל מַה קוֹרֶה לִי, וּכְבָר לֹא רָאִיתִי אֶת הַדֶּרֶךְ שֶׁלְפָנַי מֵרֹב הַדְּמָעוֹת, מֵרֹב הַבִּלְבּוּל וּמֵרֹב הַצִּפִּיָה לְאַבָּא, שֶׁיוֹפִיעַ… וְאָז, מַעֲשֵׂה שָׂטָן, נִתְקַלְתִּי בִּמְרוּצָתִי בְּגִזְעוֹ שֶׁל עֵץ-חָרוּב, רָאִיתִי “כּוֹכָבִים” מְלֹא עֵינֵי וְנָפַלְתִּי עַל הָאָרֶץ… שָׁכַבְתִּי הָמוּם כֻּלִי, כּוֹאֵב מִפְּגִיעוֹת הָאֲבָנִים וּמִן הַהִתְנַגְשׁוּת הַחֲזָקָה בְּגֶזַע הֶחָרוּב, וְצָעַקְתִּי בְּמַר יֵאוּשִׁי:

------------------
“נוּ, קַח אֶת הַמּוֹשְׁכוֹת,” אָמַר אַבָּא וְהֶעֱבִיר אֵלַי אֶת מוֹשְׁכוֹת הַסּוּסָה.
“אֲבָל נְהַג אִתָּהּ בְּרַחְמָנוּת.
הִיא סוּסָה טוֹבָה.”
הִתְרַגַשְׁתִּי קְצָת, כְּשֶׁנָּהַגְתִּי לְבַדִי, וּבַפַּעַם הָרִאשׁוֹנָה בְּחַיַי, בְּסוּסָהּ רְתוּמָה לְכִרְכָּרָה.
הַנְּהִיגָה הָיְתָה פְּשׁוּטָה מְאֹד.
הַסּוּסָה מְמֻשְׁמַעַת, הַדֶּרֶךְ נוֹחָה, וְהָעִקָר – אַבָּא לְיָדִי, יוֹשֵׁב וּמְחַיֵךְ.
הוֹ הוֹ, כַּמָּה הִתְגָאֵיתִי בְּלִבִּי אוֹתָהּ שָׁעָה.

------------------
הַמַּיִם יוֹרְדִים לְאִטָם בַּעֲרוּגוֹת, דֶרֶךְ מִכְשׁוֹלֵי הַסְּכָרִים הַקְּטַנִים.
וּכְשֶׁהֵם מַגִיעִים לִקְצֵה הָעֲרוּגוֹת, אֶל הַסֶּכֶר הַגָּבוֹהַּ, מַעֲבִירִים אֶת הַבְּרָזִים אֶל הַשּׁוּרָה הַבָּאָה.”
“וְאֵיךְ מַשְׁגִיחִים עַל הַמַּיִם?” שָׁאַלְתִּי.
“זֶהוּ הַדָּבָר הֶחָשׁוּב בְּיוֹתֵר,” אָמַר אַבָּא, “לְהַשְׁגִּיחַ עַל הַמַּיִם שֶׁלֹּא יִפְרְצוּ.”
פִּתְאֹם פָּנְתָה דֶרֶךְ צְדָדִית לְצַד יָמִין.
הַסּוּסָה הֵאֵטָה אֶת מֵהֲלָכָה, וַאֲנִי הִבְחַנְתִּי בְּאִחוּר שֶׁהָיִיתִי צָרִיךְ לִפְנוֹת.

------------------
נוֹדִיעַ לַשּׁוֹמְרִים, שֶׁיֵצְאוּ עוֹד הַלַּיְלָה לְמַאֲרָב.
הַגַּנָב הַקָּטָן וַדַאי יַחֲזֹר, שֶׁהֲרֵי הִפְתַּעְנוּ אוֹתוֹ כְּהֹגֶן.”
אַבָּא הָיָה רָטֹב מִזֵעָה וּפָנָיו הֶאְדִימוּ מִן הָרְדִיפָה.
וַאֲנִי כָּעַסְתִּי מְאֹד עַל הַגַּנָב שֶׁנִּמְלַט וְחָשַׁבְתִּי כַּמָּה חֲבָל שֶׁאַבָּא לֹא תָּפַס אוֹתוֹ.
“מָה עִם הַבָּנָנוֹת, אַבָּא?”
“אָבִיא אוֹתָן לַמִּטְבָּח,”, אָמַר אַבָּא, “שָׁם דַוְקָא יִשְׂמְחוּ.”

------------------
עַכְשָׁו נִבְהַלְתִּי בֶּאֱמֶת וְצָעַקְתִּי שׁוּב: “מִי זֶה זוֹרֵק שָׁם אֲבָנִים? אוּלַי תֵּצֵא כְּבָר מִן הַסְּבָךְ!…”
בִּמְקוֹם תְּשׁוּבָה הוּטְחוּ בִּי שׁוּב צְרוֹרוֹת שֶׁל אֲבָנִים.
אֶבֶן אַחַת חַדָה פָּגְעָה בְּבִטְנִי וְהִכְאִיבָה לִי מְאֹד.
יָדַעְתִּי שֶׁמַשֶׁהוּ כָּאן לֹא בְּסֵדֶר.

------------------
וְאַף-עַל-פִּי כֵן, כְּבָר הָיִיתִי שָׁם פַּעַם אַחַת.
כְּבָר רָאִיתִי אֶת הַמַּרְאוֹת הַלָּלוּ.
כְּבָר שָׁמַעְתִּי אֶת הַשֵּׁם: בֵּית-דָגָ’ן.
יֵשׁ זִכְרוֹנוֹת לָאָדָם שֶׁאֵינָם מַכְזִיבִים.
לִפְעָמִים הֵם עוֹלִים בְּרֹאשְׁךָ דַוְקָא בְּשָׁעָה שֶׁאֵינָהּ צְפוּיָה.
דַוְקָא בְּשָׁעָה שֶׁאֵינָם קְרוּאִים בִּכְלָל.
דַוְקָא בְּשָׁעָה שֶׁנִּדְמֶה שֶׁאֵין בָּהֶם שׁוּם צֹרֶךְ.
הֶחֱנִינוּ אֶת רִכְבֵּנוּ בְּמֶרְכַּז הַכְּפָר, הִבְהַלְנוּ אֵלֵינוּ אֶת מֻכְתַּר-הַכְּפָר, וּבִשַׂרְנוּ לוֹ אֶת בְּשׂוֹרַת הַכִּבּוּשׁ.

------------------
אֲבָל אַתָּה רוֹאֶה… זֶה לֹא מִסְתַּדֵר כְּמוֹ שֶׁחָשַׁבְתִּי… יֵשׁ קְשָׁיִים… אוּלַי יִצְטָרְפוּ אֵלַי יְדִידִים, וַאֲנַחְנוּ נֵצֵא לָצוּד רָחוֹק מֵעֵבֶר לִמְסִלַת הַבַּרְזֶל.
וְאוּלַי נַגִיעַ אֲפִלוּ לֶהָרִים הָרְחוֹקִים.
וְאֵיךְ אַתָּה, קָטָן שֶׁכָּמוֹךָ, תִּסָחֵב אַחֲרֵינוּ כָּל הַדֶּרֶךְ?”
לָכֵן נִזְהַרְתִּי וְלֹא פָּנִיתִי אֶל אַבָּא יָשָׁר, כְּדֵי שֶׁלֹא יַמְצִיא שׁוּב אֵיזֶה סִפּוּר וְיִשְׁלַח אוֹתִי שׁוּב הַבַּיְתָה.

------------------
“וּמָה אַתָּה לוֹמֵד?” שָׁאַל הַדּוֹד.
“מָה שֶׁלוֹמְדִים הַיְּלָדִים.”
“אֲבָל מַה לוֹמְדִים הַיְּלָדִים?” שָׁאַל הַדּוֹד.
“נוּ, כָּל מַה שֶׁהַמּוֹרָה מְלַמֶדֶת.”
“מָה, לְמָשָׁל, מְלַמֶדֶת הַמּוֹרָה?” “לִקְרֹא סְפָרִים,” אָמַרְתִּי.
“וְאֵילוּ סְפָרִים, לְמָשָׁל, אַתָּה קוֹרֵא?” חָקַר הַדּוֹד.
“כָּל מִינֵי,” אָמַרְתִּי, “סִפְרֵי הַרְפַּתְקָאוֹת, וְאַגָדוֹת, וְגַם סְפָרִים שֶׁלוֹמְדִים מֵהֶם בַּכִּתָּה.”
“יָפֶה,” אָמַר הַדּוֹד, “וְתַנַ”ךְ אַתָּה קוֹרֵא?"
“קְצָת,” אָמַרְתִּי.

------------------
וּמִי יוּכַל לְשַׁעֵר אֵיזוֹ טוֹבָה עֲצוּמָה יְכוֹלָה לִצְמֹחַ מִן הַמַּסָע הַזֶּה לְכָל הַיִּשּׁוּב הַיְּהוּדִי? בָּנָנוֹת, בָּנָנוֹת.
מֵרְבַדִים יְרֻקִים וַעֲצוּמִים שֶׁל שִׂיחֵי בָּנָנוֹת.
מַמָשׁ כְּמוֹ בַּסְּפָרִים הַמְּצֻיָרִים הַבָּאִים מֵאַפְרִיקָה.
מַמָשׁ כְּמוֹ הַבָּנָנוֹת שֶׁבָּאִיִים הַחַמִים וְהַלַּחִים.
מְסִלוֹת בַּרְזֶל תִּתְמַשֵׁכְנָה אֶל תּוֹךְ הַמַּטָעִים וְרַכְּבוֹת מַשָׂא יְהַלְכוּ בֵּין בָּתֵּי-הָאֲרִיזָה לְבֵין הַנְּמַלִים.
יַטְעִינוּ פֹּה וְיִפְרְקוּ שָׁם.

------------------
פּוֹתֵחַ צַלָחוֹת בִּשְׁעַת הַצֹּרֶךְ, וּבִכְלָל עוֹשֶׂה כָּל עֲבוֹדָה וַעֲבוֹדָה.
וּפַעַם, וְזֶה הָיָה לָרֹב, הָיָה נֶהָג.
מִין יְהוּדִי כָּזֶה הָיָה שֶׁאָמַר: “לֹא יִתָּכֵן שֶׁיְהוּדִים וְעוֹד בָּאָרֶץ, לֹא יֵדְעוּ לִנְהֹג…” וְנֶהָג דַוְקָא טוֹב הָיָה.
“סְמֹךְ עָלַי,” הָיָה אוֹמֵר לְמִי שֶׁחָשַׁד בִּמְיֻמָנוּתוֹ “הַמְּכוֹנִית אֶצְלִי מִתְחַזֶקֶת וּמִתְאַמֶצֶת!”

------------------
“אַח, הַגַּנָב,” אָמַר אַבָּא, “כֵּן, הוּא וַדַאי מְפַחֵד.”
“בֶּטַח שֶׁהוּא מְפַחֵד, אַבָּא,” הִזְכַּרְתִּי לוֹ, “הָרֵי בְּעַצְמְךָ אָמַרְתָּ שֶׁהוּא רַק נַעַר.”
“נָכוֹן,” אָמַר אַבָּא, “הוּא בֶּאֱמֶת נַעַר.
וְהוּא וַדַאי מְפַחֵד מְאֹד.
וְעַכְשָׁו דַי, אַתָּה צָרִיךְ לִישֹׁן.
וּמָחָר נִרְאֶה.”
“לַיְלָה טוֹב, אַבָּא,” אָמַרְתִּי וְלֹא רָצִיתִי בִּכְלָל שֶׁאַבָּא יֵלֵךְ.
אֲבָל הָיָה כְּבָר מְאֻחָר, וּמִסָבִיב יָשְׁנוּ כָּל הַיְּלָדִים וְיָדַעְתִּי שֶׁצָרִיךְ לְהִפָּרֵד.

------------------
עֶדְרֵי צֹאן הָיוּ פְּזוּרִים בֵּין הַסְּלָעִים וּמֵרָחוֹק, מִתּוֹךְ אֵיזֶה עֲרָפֶל תְּכַלְכַּל נִשְׁקְפוּ אֵלֵינוּ הֶהָרִים הָרְחוֹקִים שֶׁמֵעֵבֶר לִנְהַר הַיַּבֹּק.
זֶה הָיָה נִפְלָא לָשֶׁבֶת כָּכָה עַל הַמַּשָׂאִית הַחוֹרֶקֶת וְלִבְלֹעַ אֶת נוֹף הָרֵי שׁוֹמְרוֹן בְּתַאֲוָה רַבָּה.
“פְּקַח עֵינֶיךָ וְהִסְתַּכֵּל הֵיטֵב,” אָמַר לִי אַבָּא “הִסְתַּכֵּל וּזְכֹר.
יוֹם יָבוֹא וְאַתָּה תִּהְיֶה מֻכְרָח לְהִזָכֵר שׁוּב בַּיּוֹם הַזֶּה וּבַמַרְאוֹת הַלָּלוּ.

------------------
נָכוֹן? וְאִם זֶה לֹא נוֹחַ לְךָ, תַּן לִי לְהַגִיד זֹאת.
שָׁמַעְתָּ, חָבֵרְדֹב? הַיֶּלֶד הוּא גַּם כֵּן נִמוּק, לֹא? וְגַם הָאִמָּא שֶׁלוֹ כְּבָר בָּטַח מִשְׁתַּגַעַת מֵרֹב חֲרָדָה…”
חָבֵרְדֹב סֵרַב לְהִכָּנַע:
“אֲנִי מַכִּיר הַרְבֵּה מְשָׁקִים בַּסְּבִיבָה,” רָטַן, “וּבְשׁוּם מֶשֶׁק לֹא שָׁמַעְתִּי שֶׁיִהְיֶה דָבָר כָּזֶה.
לֹא יְכוֹלִים לְחַכּוֹת עַד הַבֹּקֶר! מַה יִקְרֶה לָהֶם? מַה בּוֹעֵר לָהֶם, מָה?”
חִזְקוּ קָם, חִלֵץ עַצְמוֹתָיו, תִּקֵן בְּגָדָיו וְאָמַר:

------------------
הִיא הֵנִיפָה אֶצְבַּע מוּל אַבָּא, כְּאִלּוּ נָזְפָה בּוֹ עַל שֶׁשָּׁכַח אֶת הַסַּל; אֲבָל אַבָּא הָיָה טָרוּד וְסִיֵעַ לַדּוֹד לָרֶדֶת.
הַדּוֹד נָשַׁק אֶת מַשְׁקוֹף-הַדֶּלֶת, עָזַר לְאַבָּא לִפְרֹק אֶת הַמִּזְוָדוֹת וּמִיָד יָצָאנוּ לְסִיוּר בַּקִּבּוּץ.
הָלַכְנוּ אֶל הָרֶפֶת וְהַדַּיר, אֶל הַמּוּסָךְ, אֶל סְכָכַת-הָאֲרִיזָה.
וְהַדּוֹד הִתְפָּעֵל מִן הַכֹּל הִתְפָּעֲלוּת מוּזָרָה, צָחַק וּבָכָה חֲלִיפוֹת.

------------------
“הִנֵה הַגּוּרִים, אַבָּא!” קָרָאתִי בְּהִתְרַגְּשׁוּת, “הִנֵה הַגּוּרִים!”
“אֲנִי רוֹאֶה,” אָמַר אַבָּא, “כַּנִּרְאֶה שֶׁנִּבְהֲלוּ וְעָלוּ בְּטָעוּת עַל הַיַּבָּשָׁה.”
“מַה נַעֲשֶׂה עַכְשָׁו, אַבָּא?” שָׁאַלְתִּי.
אַבָּא הִתְקָרֵב אֶל הַגּוּרִים.
הוֹשִׁיט יָדוֹ וְנִסָה לִתְפֹּס אֶחָד מֵהֶם – אַךְ הַגּוּר נָחַר וְנָשַׁף בְּכַעַס וְחָשַׂף מוּל אַבָּא אֶת שִׁנָיו הַכְּתֻמוֹת, הָעֲנָקִיוֹת.
“הִזָהֵר!” קָרָא אֵלַי אַבָּא, “הִזָהֵר, הֵם נוֹשְׁכִים!”

------------------
“לֹא, אַבָּא,” אָמַרְתִּי מִתּוֹךְ הָאֲבַטִיחַ הַמָּתוֹק, “לֹא.
אֵיךְ?”
“לָרוּחוֹת הָאֵלֶה,” אָמַר אַבָּא, “קוֹרְאִים ‘רוּחוֹת שֶׁל אִסְתַּן’.”
“אִסְתַּן?” שָׁאַלְתִּי, “מַה זֶה אִסְתַּן?”
“זֶה מִין שֵׁם כָּזֶה,” אָמַר אַבָּא, “שֵׁם לְרוּחוֹת-הַזָּהָב שֶׁל הַסְּתָו.”
“אֲנִי יוֹדֵעַ,” קָרָאתִי פִּתְאֹם, "אֵלוּ הָרוּחוֹת שֶׁמוֹלִידוֹת אֶת הַחֲצָבִים!
אַבָּא צָחַק.
“טִפְּשׁוֹן, אַל תְּעַרְבֵּב.
אָמְנָם, גַם לַחֲצָבִים צֶבַע זָהֹב.
אֲבָל הָרוּחוֹת הַלָּלוּ לְחוּד וְהַחֲצָבִים לְחוּד.”

------------------
אוּלַי הָפַךְ לְפָלִיט וְנִמְלַט אֶל עֵבֶר-הַיַּרְדֵן.
אוּלַי שִׁנָה אֶת שְׁמוֹ.
אוּלַי הִגֵר לַאֲמֵרִיקָה – אֵינִי יוֹדֵעַ.
הִצְטַעַרְתִּי מְאֹד שֶׁלֹּא מָצָאתִי אוֹתוֹ אָז, אַחֲרֵי הַמִּלְחָמָה.
אָח אָח, אֵיזוֹ פְּגִישָׁה מֻפְלָאָה יָכְלָה זוֹ לִהְיוֹת! תָּאֲרוּ לְעַצְמְכֶם: נִימֶר וַאֲנִי נִפְגָשִׁים לְאַחַר שָׁנִים רַבּוֹת כָּל כָּךְ.
וַהֲרֵי אֲנִי הָיִיתִי אָז רַק יֶלֶד קָטָן וְסַקְרָן גָדוֹל.
וְגָרַמְתִּי לְנִימֶר בְּוַדַאי דְאָגוֹת עֲצוּמוֹת בִּשְׁעַת הַמַּסָע.

------------------
